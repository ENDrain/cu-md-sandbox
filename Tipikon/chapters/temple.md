=[глⷡ҇а а҃] Ѡ҆ ХРА́МѢХЪ СТ҃А́ГѠ и҆лѝ СТ҃Ы́Ѧ,=

=ѿ мцⷭ҇а септе́мврїа до недѣ́ли мытарѧ̀ и҆ фарїсе́а: ѿ недѣ́ли же мытарѧ̀, до
понедѣ́льника пе́рвыѧ недѣ́ли ст҃а́гѡ поста̀, во всю̀ ст҃ꙋ́ю м҃-цꙋ, и҆ до
са́магѡ пресвѣ́тлагѡ и҆ тридне́внагѡ хрⷭ҇то́ва воскресе́нїѧ, и҆ во всю̀ свѣ́тлꙋю
недѣ́лю, до но́выѧ недѣ́ли, ѿ но́выѧ же недѣ́ли, си́рѣчь ѳѡмины̀ по па́сцѣ, во
всю̀ н҃-цꙋ, да́же до недѣ́ли всѣ́хъ ст҃ы́хъ, ка́кѡ пое́тсѧ слꙋ́жба хра́ма
свѧта́гѡ, и҆лѝ свѧты́ѧ, ве́черъ, и҆ ᲂу҆́трѡ, и҆ на лїтꙋргі́и.=

[зрѝ] =Подоба́етъ вѣ́дати, ꙗ҆́кѡ а҆́ще слꙋчи́тсѧ хра́мъ ст҃а́гѡ сѷмеѡ́на
сто́лпника въ недѣ́лю.= Въ сꙋббѡ́тꙋ =на ма́лѣй вече́рни,= на Гдⷭ҇и воззва́хъ,
стїхи̑ры воскре́сны, гла́съ д҃. Сла́ва, хра́ма: И҆ ны́нѣ, бг҃оро́диченъ ма́лыѧ
вече́рни. ~На стїхо́внѣ стїхи́ра воскре́сна а҃: и҆ хра́ма ст҃а́гѡ стїхо́вна съ
припѣ́вы свои́ми вели́кїѧ вече́рни. Сла́ва, хра́ма: И҆ ны́нѣ, і҆нді́кта. По
трⷭ҇то́мъ тропа́рь воскре́сенъ. Сла́ва, хра́ма: И҆ ны́нѣ, і҆нді́кта. є҆ктенїа̀
ма́лаѧ, и҆ ѿпꙋ́стъ. =На вели́цѣй вече́рни,= по ѻ҆бы́чномъ ѱалмѣ̀, каѳі́сма всѧ̀.
~На Гдⷭ҇и воззва́хъ, стїхи̑ры воскре́сны г҃: и҆ і҆нді́кта г҃: и҆ хра́ма д҃.
Сла́ва, хра́ма: И҆ ны́нѣ: бг҃оро́диченъ а҃-й гла́са. Вхо́дъ. Прокі́менъ днѐ: и҆
чте́нїе і҆нді́кта, и҆ хра́ма. ~На лїті́и стїхи̑ры хра́ма. Та́же і҆нді́кта:
Сла́ва, хра́ма: И҆ ны́нѣ, і҆нді́кта. ~На стїхо́внѣ стїхи̑ры воскре́сны, по
а҆лфави́тꙋ. Сла́ва, хра́ма: И҆ ны́нѣ, і҆нді́кта. ~На благослове́нїи хлѣ́бѡвъ,
Тропа́рь, Бцⷣе дв҃о: два́жды, и҆ хра́ма, є҆ди́ножды. И҆ Бꙋ́ди и҆́мѧ гдⷭ҇не:
три́жды. и҆ чте́нїе въ посла́нїихъ.

=На ᲂу҆́трени,= на Бг҃ъ гдⷭ҇ь, тропа́рь воскре́сенъ два́жды: Сла́ва, хра́ма: И҆
ны́нѣ, і҆нді́кта. По каѳі́смахъ сѣда́льны воскре́сны, и҆ бг҃оро́дичны и҆́хъ: и҆
чте́нїе, полѷеле́й, и҆ сѣда́льны хра́ма всѝ по є҆ди́ножды. Сла́ва, хра́ма. И҆
ны́нѣ, і҆нді́кта, и҆ чте́нїе: Степє́нна гла́са. ~Прокі́менъ хра́ма. Всѧ́кое
дыха́нїе: и҆ є҆ѵⷢ҇лїе хра́ма. Воскресе́нїе хрⷭ҇то́во: ѱало́мъ н҃: стїхи́ра
хра́ма, и҆ про́чее, по ѻ҆бы́чаю. ~Канѡ́нъ воскре́сенъ, со і҆рмосо́мъ на д҃: и҆
і҆нді́кта на д҃: и҆ хра́ма на ѕ҃. ~Катава́сїа: Кре́стъ начерта́въ: ~По г҃- й
пѣ́сни, конда́къ і҆нді́кта: и҆ сѣда́ленъ хра́ма, два́жды. Сла́ва, и҆ ны́нѣ,
і҆нді́кта, и҆ чте́нїе. ~По ѕ҃-й пѣ́сни конда́къ и҆ і҆́косъ хра́ма. ~На ѳ҃-й
пѣ́сни пое́мъ Честнѣ́йшꙋю. Свѣти́ленъ воскре́сенъ: Сла́ва, хра́ма: И҆ ны́нѣ,
і҆нді́кта. ~На хвали́техъ стїхи̑ры воскре́сны г҃: и҆ і҆нді́кта самогла́сны г҃:
и҆ хра́ма г҃, съ припѣ́вы є҆гѡ̀: а҃-й, Честна̀ пред̾ гдⷭ҇емъ: в҃-й, Блаже́нъ
мꙋ́жъ боѧ́йсѧ гдⷭ҇а: Сла́ва, хра́ма: И҆ ны́нѣ, Преблагослове́нна є҆сѝ:
Славосло́вїе вели́кое: и҆ ча́съ а҃-й. ~На а҃-мъ часѣ̀ стїхи́ра є҆ѵⷢ҇льскаѧ.
Тропа́рь воскре́сенъ: Сла́ва, і҆нді́кта: И҆ ны́нѣ, бг҃оро́диченъ часѡ́въ. По
трист҃о́мъ конда́къ воскре́сенъ, и҆ прѡ́чаѧ: и҆ соверше́нный ѿпꙋ́стъ. ~На г҃-мъ
часѣ̀, Тропа́рь воскре́сенъ: Сла́ва, хра́ма: И҆ ны́нѣ, бг҃оро́диченъ часѡ́въ: По
трист҃о́мъ конда́къ хра́ма, и҆ і҆нді́кта, и҆ воскре́сенъ глаго́лемъ премѣнѧ́юще.

=На лїтꙋргі́и.= ~Блаже́нна воскре́сна на д҃: и҆ і҆нді́кта пѣ́снь г҃, на д҃: И҆
хра́ма пѣ́снь ѕ҃, на д҃. По вхо́дѣ тропа́рь воскрⷭ҇нъ, и҆ і҆нді́кта, и҆ хра́ма
ст҃а́гѡ. Конда́къ воскре́сенъ: Сла́ва, хра́ма: И҆ ны́нѣ, і҆нді́кта. ~Прокі́менъ
і҆нді́кта, и҆ хра́ма. ~А҆по́столъ і҆нді́кта, и҆ рѧ́дъ под̾ зача́ло. Та́же хра́ма
ст҃а́гѡ. ~А҆ллилꙋ́їа, и҆ є҆ѵⷢ҇лїе, пре́жде і҆нді́кта, и҆ рѧ́дъ под̾ зача́ло.
Та́же хра́ма ст҃а́гѡ. =Прича́стенъ= і҆нді́кта, и҆ хра́ма.

[зрѝ] =Тогѡ́же днѐ ве́чера.= ~Быва́етъ ѿда́нїе пра́здника за по́честь хра́ма,
къ вече́рни трезво́нъ без̾ больша́гѡ. ~На Гдⷭ҇и воззва́хъ, стїхи̑ры хра́ма г҃:
И҆ ст҃а́гѡ рѧдова́гѡ г҃. Сла́ва, хра́ма: И҆ ны́нѣ, бг҃оро́диченъ воскре́сенъ
тогѡ́же гла́са: [А҆́ще среда̀ и҆лѝ пѧто́къ слꙋчи́тсѧ, то́йже бг҃оро́диченъ
пое́мъ.] ~Прокі́менъ днѐ: Сподо́би гдⷭ҇и: И҆спо́лнимъ вече́рнюю: ~На стїхо́внѣ,
стїхи̑ры хра́ма. Сла́ва, хра́ма, и҆лѝ ст҃а́гѡ: И҆ ны́нѣ бг҃оро́диченъ
воскре́сенъ. По трист҃о́мъ тропа́рь хра́ма: Сла́ва, ст҃а́гѡ, а҆́ще є҆́сть: И҆
ны́нѣ, бг҃оро́диченъ воскре́сенъ. є҆ктенїа̀, и҆ ѿпꙋ́стъ. И҆ та́кѡ ѿдае́тсѧ
слꙋ́жба хра́ма непремѣ́ннѡ. ~На ᲂу҆́трени и҆ на лїтꙋргі́и трезво́на нѣ́сть.
~Слꙋ́жба пое́тсѧ ст҃а́гѡ рѧдова́гѡ, со ѻ҆ктѡ́ихомъ, по ѻ҆бы́чаю.

[зрѝ] =А҆́ще ли слꙋчи́тсѧ на ᲂу҆́трїе храмова́гѡ пра́здника:= ~Недѣ́лѧ и҆лѝ
пра́здникъ хрⷭ҇то́въ, и҆лѝ бцⷣы, и҆лѝ вели́кагѡ ст҃а́гѡ и҆мꙋ́щагѡ бдѣ́нїе, и҆лѝ
полѷеле́й, и҆лѝ вхо́дъ, и҆лѝ парємїѝ, и҆ тогда̀ на вече́рни хра́ма ѿда́нїе не
быва́етъ.

=[глⷡ҇а в҃] А҆́ще ли хра́мъ ст҃а́гѡ сѷмеѡ́на, кромѣ̀ недѣ́ли въ ко́й де́нь
слꙋчи́тсѧ: На ма́лѣй вече́рни= стїхи̑ры хра́ма на д҃. Сла́ва, хра́ма: И҆ ны́нѣ,
і҆нді́кта. ~На стїхо́внѣ стїхи̑ры і҆нді́кта: Сла́ва, хра́ма: И҆ ны́нѣ,
і҆нді́кта: По трист҃о́мъ тропа́рь і҆нді́кта: Сла́ва, хра́ма: И҆ ны́нѣ: Ра́дꙋйсѧ
бл҃года́тнаѧ: є҆ктенїа̀ ма́лаѧ, и҆ ѿпꙋ́стъ. =На вели́цѣй вече́рни,= на Гдⷭ҇и
воззва́хъ, стїхи̑ры і҆нді́кта г҃, и҆ хра́ма є҃. Сла́ва, хра́ма: И҆ ны́нѣ,
і҆нді́кта. Вхо́дъ, прокі́менъ днѐ: и҆ чте́нїе і҆нді́кта, и҆ хра́ма. ~На лїті́и
стїхи̑ры і҆нді́кта, и҆ хра́ма. Сла́ва, хра́ма: И҆ ны́нѣ, і҆нді́кта. ~На
стїхо́внѣ стїхи̑ры хра́ма, съ припѣ́вы: а҃-й, Честна̀ пред̾ гдⷭ҇емъ: в҃-й,
Блаже́нъ мꙋ́жъ: Сла́ва, хра́ма: И҆ ны́нѣ, і҆нді́кта. ~На благослове́нїи хлѣ́бѡвъ
тропа́рь хра́ма, два́жды. и҆ Бцⷣе дв҃о: є҆ди́ножды. И҆ Бꙋ́ди и҆́мѧ гдⷭ҇не:
три́жды. и҆ чте́нїе хра́ма.

[зрѝ] =А҆ и҆дѣ́же нѣ́сть всено́щнагѡ бдѣ́нїѧ:= По Ны́нѣ ѿпꙋща́еши, тропа́рь
і҆нді́кта. Сла́ва, хра́ма. И҆ ны́нѣ: Ра́дꙋйсѧ бл҃года́тнаѧ: и҆ ѿпꙋ́стъ. ~На
повече́рїи по трист҃о́мъ конда́къ хра́ма: Сла́ва, и҆ ны́нѣ, і҆нді́кта. ~На
полꙋ́нощницѣ, по а҃-мъ трист҃о́мъ вмѣ́стѡ, Сѐ жени́хъ: тропа́рь хра́ма: Сла́ва,
и҆ ны́нѣ, і҆нді́кта. По в҃-мъ трист҃о́мъ вмѣ́стѡ, Помѧнѝ гдⷭ҇и: конда́къ хра́ма:
Сла́ва, и҆ ны́нѣ, і҆нді́кта. Та́же, Гдⷭ҇и поми́лꙋй, в҃і, и҆ ѿпꙋ́стъ. ~Моли́твы
же, Помѧнѝ гдⷭ҇и въ наде́жди: не глаго́лемъ. =На ᲂу҆́трени:= ~На Бг҃ъ гдⷭ҇ь:
тропа́рь і҆нді́кта, два́жды. Сла́ва, хра́ма: И҆ ны́нѣ, бг҃оро́диченъ: Ра́дꙋйсѧ
бл҃года́тнаѧ: По а҃-й каѳі́смѣ сѣда́льны і҆нді́кта, и҆ чте́нїе. По в҃-й каѳі́смѣ
сѣда́ленъ хра́ма, два́жды: Сла́ва, и҆ ны́нѣ, і҆нді́кта. ~Полѷеле́й и҆ сѣда́ленъ,
и҆ чте́нїе хра́ма. ~Степє́нна, а҃-й а҆нтїфѡ́нъ д҃ гла́са. ~Прокі́менъ, и҆
Всѧ́кое дыха́нїе: и҆ є҆ѵⷢ҇лїе хра́ма. ѱало́мъ н҃. и҆ стїхи́ра хра́ма. ~Канѡ́нъ
і҆нді́кта, со і҆рмосо́мъ на ѕ҃: и҆ хра́ма на и҃. ~Катава́сїа: Крⷭ҇тъ начерта́въ:
~По г҃-й пѣ́сни конда́къ і҆нді́кта: и҆ сѣда́ленъ хра́ма два́жды. Сла́ва, и҆
ны́нѣ, і҆нді́кта. и҆ чте́нїе хра́ма. ~По ѕ҃-й пѣ́сни конда́къ и҆ і҆́косъ хра́ма.
~По ѳ҃-й пѣ́сни, свѣти́ленъ хра́ма два́жды. Сла́ва, и҆ ны́нѣ, і҆нді́кта. ~На
хвали́техъ стїхи̑ры і҆нді́кта д҃: и҆ хра́ма д҃: съ припѣ́вы и҆́хъ. Сла́ва,
хра́ма: И҆ ны́нѣ, і҆нді́кта. Славосло́вїе вели́кое. По трист҃о́мъ тропа́рь
і҆нді́кта: Сла́ва, хра́ма: И҆ ны́нѣ, і҆нді́кта. є҆ктєнїѝ и҆ ѿпꙋ́стъ, и҆ ча́съ
а҃-й. ~На часѣ́хъ тропа́рь пра́здника. Сла́ва, хра́ма. И҆ ны́нѣ, бг҃оро́диченъ
часѡ́въ. По Ѻ҆́ч҃е на́шъ: конда́къ і҆нді́кта, и҆ хра́ма, премѣнѧ́юще глаго́лемъ.

=На лїтꙋргі́и:= ~Бл҃жє́нна і҆нді́кта, пѣ́снь г҃-ѧ на д҃: и҆ хра́ма пѣ́снь ѕ҃-ѧ
на д҃. ~По вхо́дѣ тропа́рь і҆нді́кта, и҆ хра́ма. Сла́ва, конда́къ, хра́ма: И҆
ны́нѣ, і҆нді́кта. ~Прокі́мены і҆нді́кта, и҆ хра́ма. ~А҆пⷭ҇лъ, а҆ллилꙋ́їа,
є҆ѵⷢ҇лїе, и҆ прича́стенъ і҆нді́кта и҆ хра́ма.

=[глⷡ҇а г҃] А҆́ще хра́мъ ст҃а́гѡ, и҆лѝ ст҃ы́ѧ бꙋ́детъ въ недѣ́лю:= ~Въ сꙋббѡ́тꙋ
на вече́рни, и҆ въ недѣ́лю на ᲂу҆́трени, и҆ на лїтꙋргі́и, пое́мъ слꙋ́жбꙋ всю̀
неизмѣ́ннѡ, ꙗ҆́коже прилꙋчи́вшагѡсѧ ст҃а́гѡ и҆мꙋ́щагѡ бдѣ́нїе, въ недѣ́лю,
глава̀ г҃, ли́стъ ѳ҃.

=[глⷡ҇а д҃] А҆́ще слꙋчи́тсѧ хра́мъ ст҃а́гѡ, и҆лѝ ст҃ы́ѧ, кромѣ̀ недѣ́ли: И҆=
пое́мъ слꙋ́жбꙋ во хра́мѣ, ве́черъ и҆ ᲂу҆́трѡ, и҆ на лїтꙋргі́и, ꙗ҆́коже вели́кагѡ
ст҃а́гѡ, є҆мꙋ́же быва́етъ бдѣ́нїе: зрѝ главы̑ септе́мврїа въ к҃ѕ-й де́нь.
~Ѿда́нїе же хра́ма пое́мъ на вече́рни, ꙗ҆́коже ᲂу҆каза́сѧ въ а҃-й главѣ̀, ли́стъ
ул҃з.

[зрѝ] =Ѡ҆ то́мже:= ~А҆́ще слꙋчи́тсѧ во є҆ди́нъ де́нь, на рѧдꙋ̀ во ᲂу҆ста́вѣ
дрꙋгі́й вели́кїй ст҃ы́й съ хра́момъ, и҆ пое́мъ слꙋ́жбꙋ є҆гѡ̀, когда̀ настоѧ́тель
восхо́щетъ, и҆лѝ цр҃кве нача́льникъ, во и҆́нъ де́нь, а҆́ще и҆ вели́кїй ст҃ы́й.

=[глⷡ҇а є҃] А҆́ще слꙋчи́тсѧ хра́мъ ст҃а́гѡ сщ҃енномч҃нка корни́лїа въ недѣ́лю:=
~Пое́мъ слꙋ́жбꙋ хра́ма, ꙗ҆́коже преподо́бнагѡ сѷмеѡ́на сто́лпника хра́ма въ
недѣ́лю, по то́йже главѣ̀: предпра́зднства же канѡ́нъ пое́мъ на повече́рїи.

=[глⷡ҇а ѕ҃] А҆́ще слꙋчи́тсѧ хра́мъ ѡ҆бновле́нїѧ въ недѣ́лю, и҆лѝ кромѣ̀
недѣ́ли: И҆= пое́мъ слꙋ́жбꙋ всю̀ на рѧдꙋ̀ ѡ҆бновле́нїѧ съ предпра́зднствомъ
чⷭ҇тна́гѡ крⷭ҇та̀.

~Корни́лїа же слꙋ́жбꙋ пое́мъ на повече́рїи.

=[глⷡ҇а з҃] А҆́ще ли хра́мъ ст҃а́гѡ корни́лїа слꙋчи́тсѧ, кромѣ̀ недѣ́ли въ кі́й
де́нь: И҆= пое́мъ всю̀ слꙋ́жбꙋ, ве́черъ, и҆ ᲂу҆́трѡ, ѡ҆бновле́нїѧ и҆ хра́ма,
ꙗ҆́коже сѷмеѡ́на и҆ і҆нді́кта, ве́черъ и҆ ᲂу҆́трѡ, и҆ на лїтꙋргі́и.

=[глⷡ҇а и҃] А҆́ще ли хра́мъ слꙋчи́тсѧ покро́ва, и҆лѝ срѣ́тенїѧ прест҃ы́ѧ бцⷣы,
и҆лѝ и҆́нъ кі́й хра́мъ є҆ѧ̀, въ недѣ́лю: И҆= пое́мъ всю̀ слꙋ́жбꙋ, ве́черъ, и҆
ᲂу҆́трѡ, и҆ на лїтꙋргі́и, во все́мъ подо́бнѡ, ꙗ҆́коже ржⷭ҇тва̀ бцⷣы въ недѣ́лю,
септе́мврїа во и҃-й де́нь, ли́стъ н҃а на ѡ҆боро́тѣ.

=[глⷡ҇а ѳ҃] А҆́ще ли хра́мъ покро́ва бцⷣы, и҆лѝ и҆ны́й кі́й, слꙋчи́тсѧ кромѣ̀
недѣ́ли въ кі́й де́нь:= ~Пое́мъ слꙋ́жбꙋ хра́ма въ тѣ́хъ дне́хъ, ꙗ҆́коже на
пра́здникъ ᲂу҆каза́сѧ на рѧдꙋ̀, септе́мврїа во и҃-й де́нь. ~Та́кожде пое́мъ и҆
и҆ны́мъ храмѡ́мъ бцⷣы, кромѣ̀ недѣ́ли. ~А҆пⷭ҇ла же а҆на́нїи и҆ рѡма́на слꙋ́жба
пое́тсѧ во и҆́нъ де́нь.

=[глⷡ҇а і҃] А҆́ще ли хра́мъ а҆на́нїи, и҆лѝ рѡма́на слꙋчи́тсѧ въ недѣ́лю:=
~Пое́мъ хра́ма и҆́хъ слꙋ́жбꙋ, съ покро́вомъ бцⷣы, ꙗ҆́кѡ ᲂу҆каза́сѧ хра́мꙋ
сѷмеѡ́на сто́лпника, въ недѣ́лю. =А҆= дрꙋга́гѡ ст҃а́гѡ не храмова́гѡ, пое́мъ
слꙋ́жбꙋ, є҆гда̀ хо́щетъ настоѧ́тель, и҆лѝ на повече́рїи.

=[глⷡ҇а а҃і] А҆́ще ли тѣ́хже преждепи́санныхъ, ст҃а́гѡ ко́егѡ хра́мъ бꙋ́детъ
кромѣ̀ недѣ́ли, въ кі́й де́нь: И҆= пое́мъ слꙋ́жбꙋ покро́ва, и҆ хра́ма, ве́черъ
и҆ ᲂу҆́трѡ, и҆ на лїтꙋргі́и, во все́мъ подо́бнѡ, ꙗ҆́коже і҆нді́кта, и҆ хра́ма
ст҃а́гѡ сѷмеѡ́на. ~То́чїю на бл҃гослове́нїи хлѣ́бѡвъ, тропа́рь: Бцⷣе дв҃о:
два́жды: и҆ хра́ма, є҆ди́ножды. ~По каѳі́смахъ, сѣда́льны хра́ма, по два́жды:
Сла́ва, и҆ ны́нѣ, бцⷣе. ~На хвали́техъ стїхи̑ры бцⷣѣ, трѝ: и҆ хра́ма трѝ.

=[глⷡ҇а в҃і] А҆́ще ли слꙋчи́тсѧ хра́мъ ст҃а́гѡ великомч҃нка дими́трїа
селꙋ́нскагѡ въ недѣ́лю: И҆= пое́мъ стїхи̑ры, и҆ канѡ́нъ трѧсе́нїѧ, на
повече́рїи: хра́ма же ст҃а́гѡ слꙋ́жбꙋ пое́мъ на рѧдꙋ̀, ꙗ҆́коже ᲂу҆каза́сѧ въ
главѣ̀ м҃и-й, ли́стъ п҃ѳ.

=[глⷡ҇а г҃і] А҆́ще ли слꙋчи́тсѧ хра́мъ ст҃а́гѡ и҆лѝ ст҃ы́ѧ, въ недѣ́лю ст҃ы́хъ
пра̑ѻц҃ъ: На ма́лѣй вече́рни= стїхи̑ры воскре́сны: Сла́ва, хра́ма: И҆ ны́нѣ,
бг҃оро́диченъ ма́лыѧ вече́рни. ~На стїхо́внѣ стїхи́ра воскре́сна, и҆ хра́ма
стїхо́вна вели́кїѧ вече́рни. Сла́ва, и҆ ны́нѣ, бг҃оро́диченъ. Тропа́рь
воскре́сенъ: Сла́ва, хра́ма: И҆ ны́нѣ, бг҃оро́диченъ. =На вели́цѣй вече́рни,= на
Гдⷭ҇и воззва́хъ, стїхи̑ры воскре́сны, г҃: и҆ пра́ѻц҃євъ со сла́внымъ д҃, и҆
хра́ма, г҃: Сла́ва, хра́ма: И҆ ны́нѣ, бг҃оро́диченъ гла́са. Вхо́дъ. ~Прокі́менъ.
И҆ чте́нїе хра́ма, и҆ є҆ктєнїѝ. ~На лїті́и стїхи̑ры, и҆ Сла́ва, хра́ма: И҆
ны́нѣ, пра́ѻц҃євъ. ~На стїхо́внѣ стїхи̑ры воскре́сны: Сла́ва, хра́ма: И҆ ны́нѣ,
пра́ѻц҃євъ. ~На бл҃гослове́нїи хлѣ́бѡвъ, тропа́рь: Бцⷣе дв҃о: є҆ди́ножды: и҆
хра́ма, є҆ди́ножды: и҆ пра́ѻц҃євъ, є҆ди́ножды. И҆ чте́нїе въ посла́нїѧхъ
а҆пⷭ҇льскихъ. ~На Бг҃ъ гдⷭ҇ь, тропа́рь воскре́сенъ два́жды: Сла́ва, хра́ма: И҆
ны́нѣ, пра́ѻц҃євъ. ~По каѳі́смахъ сѣда́льны воскре́сны, съ бг҃оро́дичны и҆́хъ.
и҆ чте́нїе во є҆ѵⷢ҇лїи толково́мъ. ~Та́же полѷеле́й: и҆ сѣда́льны хра́ма: и҆
чте́нїе хра́ма. ~Степє́нна гла́са: прокі́менъ хра́ма. Всѧ́кое дыха́нїе: и҆
є҆ѵⷢ҇лїе хра́ма. Воскрⷭ҇нїе хрⷭ҇то́во: ѱало́мъ н҃, и҆ стїхи́ра хра́ма. ~Канѡ́нъ
воскре́сенъ, со і҆рмосо́мъ на д҃: и҆ пра́ѻц҃євъ на д҃: и҆ хра́ма, на ѕ҃.
~Катава́сїа: Хрⷭ҇то́съ ражда́етсѧ: ~По г҃-й пѣ́сни конда́къ и҆ і҆́косъ
пра́ѻц҃євъ: и҆ сѣда́ленъ хра́ма, два́жды. Сла́ва, и҆ ны́нѣ, ѵ҆пакоѝ пра́ѻц҃євъ:
и҆ чте́нїе хра́ма. ~По ѕ҃-й пѣ́сни конда́къ и҆ і҆́косъ хра́ма. ~На ѳ҃-й пѣ́сни,
пое́мъ Честнѣ́йшꙋю: Свѣти́ленъ воскре́сенъ: Сла́ва, хра́ма: И҆ ны́нѣ,
пра́ѻц҃євъ. ~На хвали́техъ стїхи̑ры воскре́сны г҃, и҆ ꙾восто́ченъ꙾
а҃[[꙾а҆нато́лїевъ]], и҆ хра́ма, г҃. Та́же самогла́снꙋ стїхи́рꙋ пра́ѻц҃євъ, ю҆́же
на Сла́ва пое́мъ съ припѣ́вомъ: Бл҃гослове́нъ є҆сѝ гдⷭ҇и бж҃е ѻ҆ц҃ъ на́шихъ:
Сла́ва, хра́ма: И҆ ны́нѣ, Пребл҃гослове́нна є҆сѝ: Славосло́вїе вели́кое.
Тропа́рь воскре́сенъ, є҆ктєнїѝ, и҆ ѿпꙋ́стъ, и҆ и҆схожде́нїе въ притво́ръ.
Сла́ва, и҆ ны́нѣ, стїхи́ра є҆ѵⷢ҇льскаѧ. И҆ ча́съ а҃-й. ~На а҃-мъ часѣ̀ тропа́рь
воскре́сенъ. Сла́ва, пра́ѻц҃євъ: И҆ ны́нѣ, бг҃оро́диченъ часѡ́въ. По Ѻ҆́ч҃е
на́шъ, конда́къ воскре́сенъ, и҆ прѡ́чаѧ: и҆ соверше́нный ѿпꙋ́стъ. ~На г҃-мъ
часѣ̀ тропа́рь воскре́сенъ. Сла́ва, хра́ма: И҆ ны́нѣ, бг҃оро́диченъ часѡ́въ. По
Ѻ҆́ч҃е на́шъ, конда́къ хра́ма, и҆ пра́ѻц҃євъ, и҆ воскре́сенъ, премѣнѧ́юще
глаго́лемъ. =На лїтꙋргі́и= бл҃жє́нна гла́са на д҃: и҆ пра́ѻц҃євъ пѣ́снь г҃-ѧ, на
д҃: и҆ хра́ма пѣ́снь ѕ҃-ѧ, на д҃. По вхо́дѣ тропа́рь воскре́сенъ, и҆ пра́ѻц҃євъ,
и҆ хра́ма. Конда́къ воскре́сенъ. Сла́ва, хра́ма: И҆ ны́нѣ, пра́ѻц҃євъ. ~Вмѣ́стѡ
прокі́мена, пѣ́снь ѻ҆ц҃є́въ: Бл҃гослове́нъ є҆сѝ гдⷭ҇и бж҃е ѻ҆ц҃ъ на́шихъ: Та́же
хра́ма. ~А҆пⷭ҇лъ, а҆ллилꙋ́їа, и҆ є҆ѵⷢ҇лїе пра́ѻц҃євъ, и҆ рѧ́дъ: та́же хра́ма.
~Прича́стенъ: Хвали́те гдⷭ҇а съ нб҃съ: Дрꙋгі́й: Ра́дꙋйтесѧ:

[зрѝ] =Тогѡ́же днѐ быва́етъ ѿда́нїе хра́ма, ꙗ҆́кѡ предписа́сѧ въ пе́рвой
главѣ̀, ли́стъ ул҃з.= ~На Гдⷭ҇и воззва́хъ, стїхи̑ры хра́ма, г҃: и҆ ст҃а́гѡ, г҃.
Сла́ва, хра́ма: И҆ ны́нѣ, бг҃оро́диченъ воскре́сенъ, по гла́сꙋ. ~Прокі́менъ днѐ.
~На стїхо́внѣ ѻ҆ктѡ́иха: Сла́ва, хра́ма: И҆ ны́нѣ, бг҃оро́диченъ воскре́сенъ, по
гла́сꙋ. По трист҃о́мъ, тропа́рь хра́ма. Сла́ва, ст҃а́гѡ, а҆́ще є҆́сть. И҆ ны́нѣ,
бг҃оро́диченъ. И҆ ѿдае́тсѧ слꙋ́жба хра́ма. ~Та́кожде пое́мъ слꙋ́жбꙋ и҆
пра́ѻц҃євъ во ѿда́нїе хра́ма.

=[глⷡ҇а д҃і] А҆́ще ли хра́мъ ст҃ы́хъ трїе́хъ ѻ҆́трѡкъ слꙋчи́тсѧ въ пра́ѻч҃ескꙋю
недѣ́лю:= ~Пое́мъ слꙋ́жбꙋ хра́ма ст҃ы́хъ трїе́хъ ѻ҆трокѡ́въ, во все́мъ, ꙗ҆́коже
предписа́сѧ ст҃а́гѡ сѷмеѡ́на сто́лпника хра́ма въ недѣ́лю, по то́йже главѣ̀,
ли́стъ ул҃ѕ на ѡ҆боро́тѣ.

=[глⷡ҇а є҃і] Оу҆ка́зъ ѡ҆ хра́мѣхъ ст҃ы́хъ деке́мврїа во и҃і де́нь, севастїа́на,
и҆лѝ въ ѳ҃і де́нь, вонифа́тїа.=

~А҆́ще ли слꙋчи́тсѧ хра́мъ и҆́хъ въ недѣ́лю ст҃ы́хъ ѻ҆ц҃ъ, пред̾ ржⷭ҇тво́мъ
хрⷭ҇то́вымъ, пое́мъ слꙋ́жбꙋ хра́ма, по то́йже главѣ̀, ꙗ҆́коже ꙗ҆́коже ᲂу҆каза́сѧ
хра́мꙋ съ пра́ѻц҃ы въ недѣ́лю: то́чїю чте́мъ парємїѝ ѻ҆ц҃є́въ и҆ хра́ма.

=[глⷡ҇а ѕ҃і] А҆́ще ли слꙋчи́тсѧ хра́мъ ст҃а́гѡ и҆лѝ ст҃ы́ѧ въ недѣ́лю пред̾
ржⷭ҇тво́мъ хрⷭ҇то́вымъ ст҃ы́хъ ѻ҆ц҃ъ, деке́мврїа въ к҃, въ к҃а, въ к҃в и҆ въ к҃г
де́нь. На ма́лѣй вече́рни= стїхи̑ры воскре́сны д҃. Сла́ва, хра́ма: И҆ ны́нѣ,
предпра́зднства. ~На стїхо́внѣ стїхи́ра воскре́сна є҆ди́на, и҆ хра́ма стїхо́вна
вели́кїѧ вече́рни съ припѣ́вы є҆гѡ̀. Сла́ва, хра́ма: И҆ ны́нѣ, предпра́зднства.
По трист҃о́мъ тропа́рь воскре́сенъ и҆ ѻ҆ц҃є́въ. Сла́ва, хра́ма: И҆ ны́нѣ,
предпра́зднства, Є҆ктенїа̀ ма́лаѧ, и҆ ѿпꙋ́стъ. =На вели́цѣй вече́рни,= на Гдⷭ҇и
воззва́хъ, стїхи̑ры воскре́сны г҃, и҆ ѻ҆ц҃є́въ со сла́внымъ, д҃: и҆ хра́ма г҃.
Сла́ва, хра́ма: И҆ ны́нѣ, предпра́зднства. ~Вхо́дъ. ~Прокі́менъ днѐ, чте́нїе
ѻ҆ц҃є́въ и҆ хра́ма, пото́мъ є҆ктенїа̀. ~На лїті́и стїхи̑ры предпра́зднства, днѐ
рѧ́дъ, и҆ хра́ма ст҃а́гѡ, и҆ ѻ҆ц҃є́въ. Сла́ва, ѻ҆ц҃є́въ: И҆ ны́нѣ,
предпра́зднства. ~На стїхо́внѣ стїхи̑ры предпра́зднства, съ припѣ́вы и҆́хъ.
Сла́ва, ѻ҆ц҃є́въ, и҆лѝ хра́ма: И҆ ны́нѣ, предпра́зднства. ~На бл҃гослове́нїи
хлѣ́бѡвъ, тропа́рь: Бцⷣе дв҃о: є҆ди́ножды: и҆ ѻ҆ц҃є́въ, є҆ди́ножды. и҆ хра́ма,
є҆ди́ножды: и҆ чте́нїе. =На ᲂу҆́трени,= на Бг҃ъ гдⷭ҇ь, тропа́рь воскре́сенъ,
є҆ди́ножды: и҆ ѻ҆ц҃є́въ, є҆ди́ножды: Сла́ва, хра́ма: И҆ ны́нѣ, предпра́зднства.
По каѳі́смахъ сѣда́льны воскре́сны, и҆ бг҃оро́дичны и҆́хъ. и҆ чте́нїе во
є҆ѵⷢ҇лїи, є҆́же ѿ матѳе́а: Кни́га родства̀ і҆и҃са хрⷭ҇та̀: ~Та́же полѷеле́й
хра́ма, и҆ сѣда́льны всѝ: и҆ чте́нїе хра́ма. Степє́нна гла́са. ~Прокі́менъ
хра́ма. Всѧ́кое дыха́нїе: и҆ є҆ѵⷢ҇лїе хра́ма. Воскресе́нїе хрⷭ҇то́во: и҆
стїхи́ра хра́ма. ~Канѡ́нъ воскрⷭ҇нъ со і҆рмосо́мъ на д҃: и҆ ѻ҆ц҃є́въ на д҃: и҆
хра́ма на ѕ҃. ~Катава́сїа: Хрⷭ҇то́съ ражда́етсѧ: ~По г҃-й пѣ́сни, конда́къ и҆
і҆́косъ ѻ҆ц҃є́въ: и҆ сѣда́ленъ хра́ма, два́жды. Сла́ва, и҆ ны́нѣ, ѵ҆пакоѝ
ѻ҆ц҃є́въ: и҆ чте́нїе. ~По ѕ҃-й пѣ́сни, конда́къ и҆ і҆́косъ хра́ма, и҆ про́логъ.
~На ѳ҃-й пѣ́сни, пое́мъ Честнѣ́йшꙋю: Свѣти́ленъ воскре́сенъ, и҆ ѻ҆ц҃є́въ:
Сла́ва, хра́ма: И҆ ны́нѣ, предпра́зднства. ~На хвали́техъ стїхи̑ры воскре́сны
г҃: и҆ ꙾восто́ченъ꙾[[꙾а҆нато́лїевъ꙾]] є҆ди́нъ: и҆ хра́ма, г҃. Та́же припѣ́въ:
Благослове́нъ є҆сѝ гдⷭ҇и бж҃е ѻ҆ц҃ъ на́шихъ и҆ пое́мъ самогла́снꙋ стїхи́рꙋ
ѻ҆ц҃є́въ: Сла́ва, хра́ма: И҆ ны́нѣ: Преблагослове́нна є҆сѝ: Славосло́вїе
вели́кое, є҆ктєнїѝ, и҆ ѿпꙋ́стъ, и҆ и҆схожде́нїе въ притво́ръ. Сла́ва, и҆ ны́нѣ,
стїхи́ра є҆ѵⷢ҇льскаѧ. И҆ ча́съ а҃-й. ~На а҃-мъ часѣ̀ тропа́рь воскре́сенъ.
Сла́ва, ѻ҆ц҃є́въ: И҆ ны́нѣ, бг҃оро́диченъ часѡ́въ. По трист҃о́мъ конда́къ
воскре́сенъ, и҆ прѡ́чаѧ: и҆ соверше́нный ѿпꙋ́стъ. ~На г҃-мъ часѣ̀ тропа́рь
воскре́сенъ. Сла́ва, хра́ма: И҆ ны́нѣ, бг҃оро́диченъ часѡ́въ. По трист҃о́мъ
конда́къ воскре́сенъ, и҆ хра́ма, и҆ ѻ҆ц҃є́въ, премѣнѧ́юще глаго́лемъ. =На
лїтꙋргі́и= блажє́нны гла́са, на д҃: и҆ ѻ҆ц҃є́въ пѣ́снь г҃-ѧ, на д҃: и҆ хра́ма
пѣ́снь ѕ҃-ѧ, на д҃. По вхо́дѣ тропа́рь воскре́сенъ, и҆ предпра́зднства, и҆
ѻ҆ц҃є́въ, и҆ хра́ма. Та́же конда́къ воскре́сенъ, и҆ ѻ҆ц҃є́въ. Сла́ва, хра́ма: И҆
ны́нѣ, предпра́зднства. ~Прокі́менъ ѻ҆ц҃є́въ, и҆ хра́ма. ~А҆по́столъ,
а҆ллилꙋ́їа, и҆ є҆ѵⷢ҇лїе недѣ́ли пред̾ рождество́мъ хрⷭ҇то́вымъ, и҆ рѧ́дъ под̾
зача́ло, а҆́ще не бꙋ́детъ ѿстꙋ́пки, пото́мъ хра́мꙋ. ~Прича́стенъ: Хвали́те:
Дрꙋгі́й: Ра́дꙋйтесѧ:

=[глⷡ҇а з҃і] А҆́ще ли хра́мъ слꙋчи́тсѧ преподобномꙋ́ченицы є҆ѵге́нїи въ недѣ́лю
пред̾ ржⷭ҇тво́мъ хрⷭ҇то́вымъ ст҃ы́хъ ѻ҆ц҃ъ въ предпра́зднство, деке́мврїа въ к҃д
де́нь.= ~Въ сꙋббѡ́тꙋ =на ма́лѣй вече́рни,= стїхи̑ры воскре́сны д҃. Сла́ва,
хра́ма. И҆ ны́нѣ, предпра́зднства. ~На стїхо́внѣ стїхи́ра воскре́сна а҃, и҆
хра́ма стїхо́вна вели́кїѧ вече́рни, съ припѣ́вы. Сла́ва, хра́ма: И҆ ны́нѣ,
предпра́зднства. По трист҃о́мъ тропа́рь воскре́сенъ, и҆ ѻ҆ц҃є́въ. Сла́ва,
хра́ма: И҆ ны́нѣ, предпра́зднства. Є҆ктенїа̀ ма́лаѧ. и҆ ѿпꙋ́стъ. =На вели́цѣй
вече́рни,= на Гдⷭ҇и воззва́хъ, стїхи̑ры ѻ҆ц҃є́въ, г҃: и҆ предпра́зднства, г҃: и҆
хра́ма, со сла́внымъ, д҃. Сла́ва, ѻ҆ц҃є́въ: И҆ ны́нѣ, предпра́зднства. Вхо́дъ.
~Прокі́менъ днѐ. Чте́нїе ѻ҆ц҃є́въ, и҆ хра́ма. ~На лїті́и стїхи̑ры
предпра́зднства, и҆ хра́ма: Сла́ва, хра́ма: И҆ ны́нѣ, предпра́зднства. ~На
стїхо́внѣ стїхи̑ры предпра́зднства съ припѣ́вы и҆́хъ. Сла́ва, хра́ма: И҆ ны́нѣ,
предпра́зднства. ~На благослове́нїи хлѣ́бѡвъ, тропа́рь ѻ҆ц҃є́въ, є҆ди́ножды: и҆
предпра́зднства, є҆ди́ножды: и҆ хра́ма є҆ди́ножды: и҆ чте́нїе. ~На Бг҃ъ гдⷭ҇ь,
тропа́рь воскре́сенъ, є҆ди́ножды: и҆ ѻ҆ц҃є́въ, є҆ди́ножды. Сла́ва, хра́ма: И҆
ны́нѣ, предпра́зднства. По каѳі́смахъ сѣда́льны ѻ҆ц҃є́въ. Сла́ва, и҆ ны́нѣ,
предпра́зднства: и҆ чте́нїе. ~Полѷеле́й, и҆ сѣда́льны всѝ, и҆ чте́нїе хра́ма.
~Степе́нна гла́са. ~Прокі́менъ, и҆ є҆ѵⷢ҇лїе хра́ма. Воскресе́нїе хрⷭ҇то́во: и҆
стїхи́ра хра́ма. ~Канѡ́нъ ѻ҆ц҃є́въ, со і҆рмосо́мъ на ѕ҃: и҆ предпра́зднства на
д҃: и҆ хра́ма на д҃. ~Катава́сїа: Хрⷭ҇то́съ ражда́етсѧ: ~По г҃-й пѣ́сни,
конда́къ и҆ і҆́косъ ѻ҆ц҃є́въ, и҆ сѣда́ленъ хра́ма: Сла́ва, предпра́зднства: И҆
ны́нѣ, ѵ҆пакоѝ ѻ҆ц҃є́въ, и҆ чте́нїе хра́ма. ~По ѕ҃-й пѣ́сни, конда́къ и҆ і҆́косъ
хра́ма. ~На ѳ҃-й пѣ́сни, пое́мъ Честнѣ́йшꙋю: Свѣти́ленъ воскре́сенъ, и҆
ѻ҆ц҃є́въ. Сла́ва, и҆ ны́нѣ, предпра́зднства. ~На хвали́техъ стїхи̑ры ѻ҆ц҃є́въ,
г҃: и҆ хра́ма, в҃: и҆ предпра́зднства, г҃: съ припѣ́вы и҆́хъ. Сла́ва, ѻ҆ц҃є́въ:
И҆ ны́нѣ, Преблгⷭ҇ве́нна є҆сѝ: Славосло́вїе вели́кое, и҆ про́чее ᲂу҆́трени.

=[глⷡ҇а и҃і] Ѡ҆ хра́мѣхъ ст҃ы́хъ слꙋча́ющихсѧ по ржⷭ҇твѣ̀ хрⷭ҇то́вѣ и҆ до
ѿда́нїѧ.=

=А҆́ще слꙋчи́тсѧ хра́мъ ст҃а́гѡ, и҆лѝ ст҃ы́ѧ въ недѣ́лю по ржⷭ҇твѣ̀ хрⷭ҇то́вѣ:=
~Въ сꙋббѡ́тꙋ =на ма́лѣй вече́рни= стїхи̑ры воскрⷭ҇ны и҆ хра́ма, по ѻ҆бы́чаю. =На
вели́цѣй вече́рни= стїхи̑ры воскрⷭ҇ны, г҃: и҆ бг҃оѻц҃є́въ со сла́внымъ, д҃: и҆
хра́ма г҃. Сла́ва, хра́ма: И҆ ны́нѣ, бг҃оро́диченъ а҃-й гла́са. ~Вхо́дъ,
прокі́менъ днѐ, и҆ чтє́нїѧ хра́ма, г҃. ~На лїті́и стїхи̑ры пра́здника, и҆
хра́ма. Сла́ва, хра́ма: И҆ ны́нѣ, пра́здника. ~На стїхо́внѣ стїхи̑ры воскре́сны.
Сла́ва, хра́ма: И҆ ны́нѣ, пра́здника. ~На благослове́нїи хлѣ́бѡвъ, тропа́рь:
Бцⷣе дв҃о: є҆ди́ножды: и҆ ст҃ы́хъ, є҆ди́ножды: и҆ хра́ма, є҆ди́ножды: и҆ чте́нїе
хра́ма. =На ᲂу҆́трени= на Бг҃ъ гдⷭ҇ь: тропа́рь воскре́сенъ, є҆ди́ножды. и҆
ст҃ы́хъ, є҆ди́ножды. Сла́ва, хра́ма: И҆ ны́нѣ, пра́здника. и҆ прѡ́чаѧ до
канѡ́на, ꙗ҆́коже пре́жде ꙗ҆вле́но. ~Канѡ́нъ воскре́сенъ, со і҆рмосо́мъ на д҃, и҆
ст҃ы́хъ на д҃, и҆ хра́ма на ѕ҃. ~Катава́сїа пра́здника. ~По г҃-й пѣ́сни,
конда́къ и҆ і҆́косъ ст҃ы́хъ, и҆ сѣда́ленъ хра́ма: Сла́ва, ст҃ы́хъ: И҆ ны́нѣ,
пра́здника: ~По ѕ҃-й пѣ́сни, конда́къ и҆ і҆́косъ хра́ма. ~На ѳ҃-й пѣ́сни, пое́мъ
Честнѣ́йшꙋю: Свѣти́ленъ воскре́сенъ. Сла́ва, хра́ма: И҆ ны́нѣ, пра́здника. ~На
хвали́техъ стїхи̑ры воскре́сны, д҃: и҆ хра́ма, съ припѣ́вы, д҃: Сла́ва, хра́ма:
И҆ ны́нѣ: Преблагослове́нна є҆сѝ: Славосло́вїе вели́кое: є҆ктєнїѝ и҆ ѿпꙋ́стъ: и҆
и҆схожде́нїе въ притво́ръ. Сла́ва, и҆ ны́нѣ, стїхи́ра є҆ѵⷢ҇льскаѧ, и҆
соверше́нный ѿпꙋ́стъ. =На лїтꙋргі́и= бл҃жє́нны гла́са на д҃: и҆ пра́здника
пѣ́снь рѧдова́ѧ, на д҃: и҆ хра́ма пѣ́снь ѕ҃-ѧ на д҃. и҆ про́чаѧ слꙋ́жба
бг҃оѻц҃є́въ и҆ хра́ма.

[зрѝ] =Тогѡ́же днѐ,= ~Пое́мъ на вече́рни ѿда́нїе хра́мꙋ, ꙗ҆́коже предписа́сѧ въ
а҃-й главѣ̀, ли́стъ ул҃з.

=А҆́ще слꙋчи́тсѧ хра́мъ преподо́бныѧ мела́нїи, кромѣ̀ недѣ́ли деке́мврїа въ л҃а
де́нь. И҆= пое́мъ хра́ма є҆ѧ̀ подо́бнѣ, ꙗ҆́коже ᲂу҆каза́сѧ сегѡ̀ мцⷭ҇а въ к҃ѕ
де́нь.

=[глⷡ҇а ѳ҃і] А҆́ще ли хра́мъ преподо́бныѧ мела́нїи слꙋчи́тсѧ въ недѣ́лю со
ѿда́нїемъ пра́здника. И҆= пое́мъ хра́ма є҆ѧ̀ слꙋ́жбꙋ, ꙗ҆́коже ᲂу҆каза́сѧ
введе́нїю бцⷣы ѿда́нїе въ недѣ́лю, со ст҃ы́мъ кли́ментомъ, по то́й же главѣ̀
ꙗ҆́кѡ писа́сѧ въ рѧдꙋ̀ въ мцⷭ҇есло́вѣ. Ст҃ы́хъ же бг҃оѻц҃ъ пое́мъ слꙋ́жбꙋ
пре́жде сегѡ̀ днѐ, когда̀ хо́щетъ настоѧ́тель.

=[глⷡ҇а к҃] А҆́ще слꙋчи́тсѧ і҆аннꙋа́рїа въ а҃ де́нь хра́мъ ст҃а́гѡ васі́лїа
кесарі́йскагѡ: И҆лѝ хра́мъ ко́егѡ ст҃а́гѡ, и҆лѝ ст҃ы́ѧ слꙋчи́тсѧ въ недѣ́лю
пред̾ бг҃оѧвле́нїемъ, и҆лѝ во ѿда́нїе бг҃оѧвле́нїѧ: И҆= пое́мъ въ недѣ́лю,
слꙋ́жбꙋ хра́ма, пред̾ бг҃оѧвле́нїемъ, ꙗ҆́коже сѷмеѡ́на сто́лпника хра́мꙋ въ
недѣ́лю: а҆ на ѿда́нїе бг҃оѧвле́нїѧ, пое́мъ слꙋ́жбꙋ хра́ма, ꙗ҆́коже бдѣ́ннагѡ
ст҃а́гѡ въ недѣ́лю, въ не́мже предварѧ́ютъ всѧ̑ пра́здника.

=[глⷡ҇а к҃а] А҆́ще ли хра́мъ собо́ра і҆ѡа́нна предте́чи въ недѣ́лю: И҆= пое́мъ
слꙋ́жбꙋ хра́ма, ꙗ҆́коже сѷмеѡ́на сто́лпника хра́мꙋ ᲂу҆каза́сѧ въ недѣ́лю, то́чїю
здѣ̀ пое́мъ на хвали́техъ стїхи̑ры воскре́сны г҃: и҆ хра́ма, в҃: и҆ пра́здника,
г҃, съ припѣ́вы и҆́хъ: Сла́ва, хра́ма: И҆ ны́нѣ: Преблгⷭ҇ве́нна є҆сѝ:
Славосло́вїе вели́кое, и҆ про́чее пое́мъ воскре́сно, и҆ хра́ма, и҆ до ѿпꙋ́ста.
~Та́кожде и҆ на лїтꙋргі́и слꙋ́жба пое́тсѧ воскре́сна, и҆ хра́ма.

=[глⷡ҇а к҃в] А҆́ще слꙋчи́тсѧ хра́мъ ст҃а́гѡ, и҆лѝ ст҃ы́ѧ въ попра́зднствѣ въ
кі́й де́нь, кромѣ̀ недѣ́ли. И҆= пое́мъ всю̀ слꙋ́жбꙋ, ве́черъ, и҆ ᲂу҆́трѡ,
ꙗ҆́коже бдѣ́ннагѡ ст҃а́гѡ въ недѣ́лю, въ не́мже предварѧ́ютъ всѧ̑ пра́здника,
то́чїю на ма́лѣй вече́рни стїхо́вна пра́здника. =На вели́цѣй вече́рни,= на Гдⷭ҇и
воззва́хъ, стїхи̑ры пра́здника, г҃: и҆ хра́ма, є҃. А҆́ще хра́мꙋ дво́и стїхи̑ры,
и҆ пое́мъ пра́здника, г҃: и҆ хра́ма, з҃: и҆ про́чее всѐ пра́здника, и҆ хра́ма.

=[глⷡ҇а к҃г] А҆́ще ли хра́мъ ст҃а́гѡ, и҆лѝ ст҃ы́ѧ въ попра́зднствѣ въ недѣ́лю.
И҆= пое́мъ слꙋ́жбꙋ хра́ма, ꙗ҆́коже вели́кагѡ ст҃а́гѡ прилꙋчи́тсѧ въ недѣ́лю, а҆
попра́зднства слꙋ́жбꙋ ѡ҆ставлѧ́емъ. =На ᲂу҆́трени= полѷеле́й и҆ сѣда́льны
хра́ма, є҆ѵⷢ҇лїе хра́ма, и҆ про́чее. ~Катава́сїа пра́здника. ~Стїхи́ра
є҆ѵⷢ҇льскаѧ. ~На а҃-мъ часѣ̀, и҆ на лїтꙋргі́и слꙋ́жба воскре́сна и҆ хра́ма.

=[глⷡ҇а к҃д] А҆́ще ли хра́мъ ст҃а́гѡ, и҆лѝ ст҃ы́ѧ, слꙋчи́тсѧ съ
предпра́зднствомъ, и҆лѝ со ѿда́нїемъ ко́егѡ ст҃а́гѡ въ недѣ́лю. И҆= пое́мъ
слꙋ́жбꙋ хра́ма, ве́черъ, и҆ ᲂу҆́трѡ, ꙗ҆́коже ᲂу҆каза́сѧ хра́мꙋ сѷмеѡ́на
сто́лпника въ недѣ́лю. ~То́чїю здѣ̀ пое́мъ на хвали́техъ стїхи̑ры воскре́сны,
г҃: и҆ хра́ма в҃: и҆ пра́здника г҃, со Сла́ва. ~Припѣ́вы же глаго́лемъ
пра́здника. ~Та́же самогла́снꙋ стїхи́рꙋ пра́здника пое́мъ съ припѣ́вы є҆гѡ̀.
Сла́ва, хра́ма. И҆ ны́нѣ: Преблгⷭ҇ве́нна є҆сѝ: и҆ про́чаѧ слꙋ́жба, на ᲂу҆́трени,
и҆ на лїтꙋргі́и.

=На вече́рни же ѿда́нїе хра́ма,= ꙗ҆́коже предписа́сѧ въ пе́рвой главѣ̀, ли́стъ
ул҃з.

=[глⷡ҇а к҃є] Ѡ҆ хра́мѣхъ ст҃ы́хъ слꙋча́ющихсѧ бы́ти ѿ недѣ́ли мытарѧ̀ и҆
фарїсе́а, до недѣ́ли всѣ́хъ ст҃ы́хъ.=

=А҆́ще слꙋчи́тсѧ хра́мъ ст҃а́гѡ, и҆лѝ ст҃ы́ѧ, въ недѣ́лю мытарѧ̀ и҆ фарїсе́а,
и҆лѝ блꙋ́днагѡ, и҆лѝ мѧсопꙋ́стнꙋю, и҆лѝ сыропꙋ́стнꙋю.= ~Въ сꙋббѡ́тꙋ =на ма́лѣй
вече́рни= стїхи̑ры воскре́сны гла́са, д҃: Сла́ва, хра́ма: И҆ ны́нѣ,
бг҃оро́диченъ воскре́сенъ, ма́лыѧ вече́рни. ~На стїхо́внѣ стїхи́ра воскре́сна,
а҃: И҆ хра́ма стїхо́вна вели́кїѧ вече́рни, съ припѣ́вы є҆ѧ̀. Сла́ва, хра́ма: И҆
ны́нѣ, бг҃оро́диченъ. По трист҃о́мъ тропа́рь воскрⷭ҇нъ. Сла́ва, хра́ма: И҆
ны́нѣ, бг҃оро́диченъ. Є҆ктенїа̀ ма́лаѧ, и҆ ѿпꙋ́стъ. =На вели́цѣй вече́рни,=
Блаже́нъ мꙋ́жъ: каѳі́сма всѧ̀. ~На Гдⷭ҇и воззва́хъ, стїхи̑ры воскре́сны, г҃: и҆
трїѡ́ди трѝ: и҆ хра́ма д҃. =[А҆́ще ли недѣ́лѧ мѧсопꙋ́стнаѧ.= ~Стїхи̑ры
воскре́сны г҃, и҆ трїѡ́ди д҃: и҆ хра́ма г҃:=]= Сла́ва, трїѡ́ди: И҆ ны́нѣ,
бг҃оро́диченъ а҃-й, гла́са. ~Вхо́дъ. ~Прокі́менъ днѐ, и҆ чте́нїе хра́ма. ~На
лїті́и стїхи̑ры хра́ма, и҆ трїѡ́ди: зрѝ всегѡ̀ послѣ́дованїѧ слꙋ́жбы срѣ́тенїѧ
гдⷭ҇нѧ, є҆гда̀ слꙋчи́тсѧ въ сїѧ̀ недѣ̑ли.

=[глⷡ҇а к҃ѕ] А҆́ще слꙋчи́тсѧ хра́мъ ст҃а́гѡ, и҆лѝ ст҃ы́ѧ, въ сꙋббѡ́тꙋ
мѧсопꙋ́стнꙋю: И҆= пое́мъ всю̀ слꙋ́жбꙋ, ꙗ҆́коже срѣ́тенїю гдⷭ҇ню.

=[глⷡ҇а к҃з] А҆́ще слꙋчи́тсѧ хра́мъ ст҃а́гѡ, и҆лѝ ст҃ы́ѧ, въ понедѣ́льникъ,
и҆лѝ во вто́рникъ, и҆лѝ въ четверто́къ сы́рныѧ недѣ́ли. И҆= пое́мъ слꙋ́жбꙋ
хра́ма, на ма́лѣй, и҆ вели́цѣй вече́рни, и҆ на ᲂу҆́трени, всѐ хра́ма ст҃а́гѡ
непремѣ́ннѡ, ꙗ҆́коже ᲂу҆каза́сѧ въ рѧдꙋ̀: трїѡ́дь бо съ хра́момъ не пое́тсѧ,
ꙗ҆́коже и҆ срѣ́тенїю, въ кі́й де́нь ни прилꙋчи́тсѧ на сы́рной недѣ́ли, кромѣ̀
сꙋббѡ́ты и҆ недѣ́ли, ра́звѣ самогла́сна днѐ, и҆́же глаго́летсѧ на ма́лѣй
вече́рни, и҆ на хвали́техъ, ꙗ҆́коже предписа́сѧ. ~Канѡ́нъ же, и҆ трипѣ́снецъ
трїѡ́ди, выпѣва́емъ напредѝ.

=[глⷡ҇а к҃и] А҆́ще слꙋчи́тсѧ хра́мъ ст҃а́гѡ въ сре́дꙋ и҆лѝ пѧто́къ сы́рныѧ
недѣ́ли.= ~На ма́лѣй, и҆ вели́цѣй вече́рни, и҆ на ᲂу҆́трени, и҆ на лїтꙋргі́и,
соверша́етсѧ слꙋ́жба всѧ̀, ꙗ҆́коже ᲂу҆каза́сѧ въ понедѣ́льникъ сы́рный
непремѣ́ннѡ. ~Быва́ютъ же на коне́цъ вече́рни, и҆ ᲂу҆́трени, и҆ коегѡ́ждо часа̀,
по г҃ покло́ны вели́кїѧ. ~На часѣ́хъ глаго́лемъ тропа́рь и҆ конда́къ хра́ма. ~На
ѕ҃-мъ же часѣ̀ глаго́летсѧ тропа́рь паремїѝ: и҆ чте́тсѧ паремїа̀. =Лїтꙋргі́а= же
златоꙋ́стагѡ соверша́етсѧ во своѐ вре́мѧ. =Вече́рню= пое́мъ по дневно́мꙋ во своѐ
вре́мѧ. ~На Гдⷭ҇и воззва́хъ, стїхи̑ры хра́ма, г҃: и҆ ст҃а́гѡ рѧдова́гѡ, г҃.
Сла́ва, хра́ма: И҆ ны́нѣ, бг҃оро́диченъ. ~Прокі́менъ днѐ, и҆ паремїа̀. ~На
стїхо́внѣ трїѡ́ди самогла́сенъ днѐ, два́жды, и҆ мꙋ́чениченъ: Сла́ва, хра́ма: И҆
ны́нѣ, бг҃оро́диченъ. Тропа́рь хра́ма: Сла́ва, и҆ ны́нѣ, бг҃оро́диченъ: и҆
ѿпꙋ́стъ.

=[глⷡ҇а к҃ѳ] Подоба́етъ вѣ́дати, а҆́ще слꙋчи́тсѧ хра́мъ ст҃а́гѡ въ сꙋббѡ́тꙋ
сы́рнꙋю.= ~На ма́лѣй и҆ вели́цѣй вече́рни, пое́тсѧ всѐ послѣ́дованїе хра́ма,
ꙗ҆́коже срѣ́тенїю гдⷭ҇ню: то́чїю стїхи́ры ѻ҆ц҃є́въ д҃: и҆ хра́ма д҃: и҆ во
все́мъ предварѧ́етъ слꙋ́жба ѻ҆ц҃є́въ.

=[глⷡ҇а л҃] Подоба́етъ вѣ́дати, а҆́ще слꙋчи́тсѧ хра́мъ ст҃а́гѡ и҆лѝ ст҃ы́ѧ въ
понедѣ́льникъ а҃-ѧ недѣ́ли поста̀.=

=И҆= пое́тсѧ всѧ̀ слꙋ́жба хра́ма въ недѣ́лю сыропꙋ́стнꙋю, ꙗ҆́коже предписа́сѧ
на рѧдꙋ̀.

=[глⷡ҇а л҃а и҆ л҃в] А҆́ще слꙋчи́тсѧ хра́мъ ст҃а́гѡ, во вто́рникъ, и҆лѝ въ
сре́дꙋ, и҆лѝ въ четверто́къ, и҆лѝ въ пѧто́къ, а҃-ѧ недѣ́ли поста̀, и҆ пое́тсѧ
слꙋ́жба хра́ма въ сꙋббѡ́тꙋ а҃-ѧ недѣ́ли поста̀, съ слꙋ́жбою ѳео́дѡра ті́рѡна.=

~Въ пѧто́къ =ве́чера,= каѳі́сма рѧдова́ѧ. ~На Гдⷭ҇и воззва́хъ, пое́мъ стїхи̑ры
на і҃: трїѡ́ди самогла́сенъ днѐ, два́жды: и҆ хра́ма, д҃: и҆ ѳео́дѡра, д҃.
Сла́ва, хра́ма: И҆ ны́нѣ, бг҃оро́диченъ а҃-й гла́са. ~Вхо́дъ, и҆ чте́нїе днѐ, и҆
хра́ма: и҆ про́чаѧ слꙋ́жба преждесщ҃е́нныхъ, и҆ трѝ покло́ны вели́кїѧ. ~По
заамвѡ́ннѣй же мл҃твѣ, пое́мъ канѡ́нъ ст҃а́гѡ ѳео́дѡра над̾ ко́лѷвомъ, по
ѻ҆бы́чаю: пото́мъ, Бꙋ́ди и҆́мѧ гдⷭ҇не: и҆ ѱало́мъ: и҆ ѿпꙋ́стъ.

[зрѝ] =При часѣ́ же ѕ҃-мъ но́щи пое́мъ повече́рїе вели́кое.= ~По Сла́ва въ
вы́шнихъ, и҆схожде́нїе твори́мъ, и҆ пое́мъ самогла́сны стїхи̑ры, и҆ Сла́ва,
хра́ма: И҆ ны́нѣ, бг҃оро́диченъ, въ то́йже гла́съ. ~На стїхо́внѣ стїхи̑ры
хра́ма: Сла́ва, хра́ма: И҆ ны́нѣ, бг҃оро́диченъ по гла́сꙋ. ~На блгⷭ҇ве́нїи
хлѣ́бѡвъ, тропа́рь хра́ма, два́жды: и҆ Бцⷣе дв҃о: є҆ди́ножды: и҆ чте́нїе хра́ма.
=На ᲂу҆́трени,= на Бг҃ъ гдⷭ҇ь, тропа́рь хра́ма, два́жды: Сла́ва, ѳео́дѡра: И҆
ны́нѣ, бг҃оро́диченъ, гла́са. ~По каѳі́смахъ сѣда́льны хра́ма. и҆ чте́нїе
ст҃а́гѡ. ~Полѷеле́й, и҆ сѣда́льны ст҃а́гѡ, два́жды: Сла́ва, и҆ ны́нѣ,
бг҃оро́диченъ, и҆ чте́нїе. ~Степє́нна, а҃-й а҆нтїфѡ́нъ д҃-гѡ гла́са.
~Прокі́менъ, и҆ є҆ѵⷢ҇лїе, и҆ стїхи́ра хра́ма. ~Канѡ́нъ, ѳео́дѡра, со і҆рмосо́мъ
на ѕ҃: и҆ хра́ма на и҃. ~Катава́сїа: Ѿве́рзꙋ ᲂу҆ста̀ моѧ̀: ~По г҃-й пѣ́сни,
конда́къ и҆ і҆́косъ ѳео́дѡра: и҆ сѣда́ленъ є҆гѡ̀: Сла́ва, хра́ма: И҆ ны́нѣ,
бг҃оро́диченъ, и҆ чте́нїе. ~По ѕ҃-й пѣ́сни, конда́къ и҆ і҆́косъ хра́ма. ~По ѳ҃-й
пѣ́сни, свѣти́ленъ ѳео́дѡра: Сла́ва, хра́ма: И҆ ны́нѣ, бг҃оро́диченъ. ~На
хвали́техъ стїхи̑ры ѳео́дѡра, на д҃: и҆ хра́ма на д҃: Сла́ва, хра́ма: И҆ ны́нѣ,
бг҃оро́диченъ є҆гѡ̀. Славосло́вїе вели́кое. ~Тропа́рь, хра́ма: Сла́ва, ѳео́дѡра:
И҆ ны́нѣ, бг҃оро́диченъ. ~Є҆ктєнїѝ, и҆ ѿпꙋ́стъ, и҆ ѻ҆бы́чное и҆схожде́нїе: и҆
ча́съ а҃-й. ~На часѣ́хъ тропа́рь хра́ма. Сла́ва, ѳео́дѡра: И҆ ны́нѣ,
бг҃оро́диченъ: ~По трист҃о́мъ конда́къ ѳео́дѡра и҆ хра́ма, премѣнѧ́емъ: =На
лїтꙋргі́и= бл҃жє́нна хра́ма, пѣ́снь г҃-ѧ, на д҃: и҆ ѳео́дѡра, пѣ́снь ѕ҃, на д҃.
~По вхо́дѣ тропа́рь хра́ма хрⷭ҇то́ва, и҆лѝ бцⷣы, и҆ хра́ма, и҆ ѳео́дѡра:
Конда́къ хра́ма: Сла́ва, ѳео́дѡра: И҆ ны́нѣ, хра́ма бцⷣы, и҆лѝ Предста́тельство
хрⷭ҇тїа́нъ: ~Прокі́менъ днѐ, и҆ хра́ма. ~А҆по́столъ, а҆ллилꙋ́їа, и҆ є҆ѵⷢ҇лїе,
пре́жде сꙋббѡ́тѣ, и҆ ѳео́дѡрꙋ под̾ зача́ло, пото́мъ хра́мꙋ. ~Прича́стенъ днѐ, и҆
хра́ма.

=[глⷡ҇а л҃г] А҆́ще слꙋчи́тсѧ хра́мъ ст҃а́гѡ, въ а҃-ю недѣ́лю ст҃а́гѡ поста̀.=
~Въ сꙋббѡ́тꙋ =на ма́лѣй вече́рни,= стїхи̑ры въ трїѡ́ди, на д҃: Сла́ва, хра́ма:
И҆ ны́нѣ, трїѡ́ди. ~На стїхо́внѣ, стїхи̑ры хра́ма, вели́кїѧ вече́рни, съ
припѣ́вы и҆́хъ. Сла́ва, и҆ ны́нѣ, бг҃оро́диченъ. По трист҃о́мъ тропа́рь хра́ма:
Сла́ва, и҆ ны́нѣ: Пречи́стомꙋ твоемꙋ̀ ѻ҆́бразꙋ: Є҆ктенїа̀ ма́лаѧ, и҆ ѿпꙋ́стъ.
=На вели́цѣй вече́рни,= по каѳі́смѣ, на Гдⷭ҇и воззва́хъ, стїхи́ры воскре́сны г҃:
и҆ трїѡ́ди г҃: и҆ хра́ма со сла́внымъ д҃: Сла́ва, трїѡ́ди: И҆ ны́нѣ,
бг҃оро́диченъ гла́са. Вхо́дъ, и҆ чтє́нїѧ хра́ма. ~На лїті́и стїхи̑ры хра́ма, и҆
въ трїѡ́ди хвали́тный сті́хъ. Сла́ва, хра́ма: И҆ ны́нѣ, трїѡ́ди. ~На стїхо́внѣ
стїхи̑ры воскре́сны: Сла́ва, хра́ма: И҆ ны́нѣ, трїѡ́ди. ~На благослове́нїи
хлѣ́бѡвъ, тропа́рь: Пречи́стомꙋ твоемꙋ̀ ѻ҆́бразꙋ, є҆ди́ножды: и҆ хра́ма,
є҆ди́ножды: и҆ Бцⷣе дв҃о, є҆ди́ножды: и҆ чте́нїе хра́ма. =На ᲂу҆́трени,= на Бг҃ъ
гдⷭ҇ь, тропа́рь воскре́сенъ, два́жды: Сла́ва, хра́ма: И҆ ны́нѣ, Пречи́стомꙋ
твоемꙋ̀ ѻ҆́бразꙋ: По каѳі́смахъ сѣда́льны воскре́сны, и҆ бг҃оро́дичны и҆́хъ, и҆
чте́нїе во є҆ѵⷢ҇лїи толково́мъ. ~Полѷеле́й, и҆ сѣда́льны хра́ма, всѝ по
є҆ди́ножды: Сла́ва, сѣда́льны хра́ма: И҆ ны́нѣ, бг҃оро́диченъ: и҆ чте́нїе
хра́ма. ~Степє́нна гла́са. ~Прокі́менъ, є҆ѵⷢ҇лїе, и҆ стїхи́ра воскре́сна.
~Канѡ́нъ воскре́сенъ, со і҆рмосо́мъ на д҃: и҆ трїѡ́ди на д҃: и҆ хра́ма на ѕ҃.
~Катава́сїа трїѡ́ди. ~По г҃-й пѣ́сни, конда́къ и҆ і҆́косъ трїѡ́ди: и҆ сѣда́ленъ
хра́ма, два́жды: Сла́ва, и҆ ны́нѣ, трїѡ́ди: и҆ чте́нїе. ~По ѕ҃-й пѣ́сни,
конда́къ и҆ і҆́косъ хра́ма, и҆ про́логъ, и҆лѝ сѷнаѯа́рїй. Свѣти́ленъ
воскре́сенъ: Сла́ва, хра́ма: И҆ ны́нѣ, трїѡ́ди. ~На хвали́техъ стїхи̑ры
воскре́сны г҃: и҆ въ трїѡ́ди ѻ҆ц҃є́мъ два̀ стїха̀, и҆ хра́ма ст҃а́гѡ г҃, со
сла́внымъ, съ припѣ́вы є҆гѡ̀. Та́же припѣ́въ: Воскреснѝ гдⷭ҇и бж҃е мо́й: и҆ въ
трїѡ́ди стїхи́ра самогла́сна. Сла́ва, тꙋ́южде стїхи́рꙋ: И҆ ны́нѣ,
Преблагослове́нна є҆сѝ: Славосло́вїе вели́кое, и҆ є҆ктенїѝ, и҆ ѿпꙋ́стъ, и҆
и҆схожде́нїе, и҆ стїхи́ра є҆ѵⷢ҇льскаѧ, и҆ ча́съ а҃-й въ притво́рѣ. ~Тропа́рь
воскре́сенъ. Сла́ва, Пречи́стомꙋ твоемꙋ̀ ѻ҆́бразꙋ: И҆ ны́нѣ, бг҃оро́диченъ
часѡ́въ. По Ѻ҆́ч҃е на́шъ, кондакѝ глаго́лемъ премѣнѧ́юще, трїѡ́ди и҆ хра́ма. ~На
г҃-мъ часѣ̀ тропа́рь воскре́сенъ: Сла́ва, хра́ма, И҆ ны́нѣ, бг҃оро́диченъ. =На
лїтꙋргі́и= блажє́нна гла́са на д҃, и҆ трїѡ́ди пѣ́снь г҃-ѧ, на д҃, и҆ хра́ма
пѣ́снь ѕ҃-ѧ, на д҃. По вхо́дѣ тропа́рь воскре́сенъ, и҆ трїѡ́ди, и҆ хра́ма:
Конда́къ воскре́сенъ: Сла́ва, хра́ма: И҆ ны́нѣ, трїѡ́ди. ~Вмѣ́стѡ прокі́мена,
пѣ́снь ѻ҆ц҃є́въ, Благослове́нъ є҆сѝ гдⷭ҇и бж҃е ѻ҆ц҃ъ на́шихъ: и҆ дрꙋгі́й
прокі́менъ, хра́ма. ~А҆пⷭ҇лъ, а҆ллилꙋ́їа, є҆ѵⷢ҇лїе, и҆ прича́стенъ днѐ и҆
хра́ма.

=[глⷡ҇а л҃д] Подоба́етъ вѣ́дати, а҆́ще слꙋчи́тсѧ хра́мъ ст҃а́гѡ, и҆лѝ ст҃ы́ѧ,
въ понедѣ́льникъ в҃, и҆лѝ г҃, и҆ д҃-ѧ, и҆ є҃-ѧ, и҆ ѕ҃-ѧ недѣ́ли ст҃ы́хъ
постѡ́въ.= ~Въ недѣ́лю ве́чера, =на ма́лѣй вече́рни,= на Гдⷭ҇и воззва́хъ,
стїхи̑ры хра́ма на д҃: Сла́ва, хра́ма: И҆ ны́нѣ, бг҃оро́диченъ. ~На стїхо́внѣ
трїѡ́ди самогла́сенъ днѐ, два́жды, и҆ мꙋ́чениченъ: Сла́ва, хра́ма: И҆ ны́нѣ,
бг҃оро́диченъ въ то́йже гла́съ. По ны́нѣ ѿпꙋща́еши, тропа́рь хра́ма: Сла́ва, и҆
ны́нѣ, бг҃оро́диченъ: є҆ктенїа̀ ма́лаѧ, и҆ ѿпꙋ́стъ. =На вели́цѣй вече́рни,= по
ѻ҆бы́чномъ ѱалмѣ̀, пое́мъ Блаже́нъ мꙋ́жъ, а҃-ю Сла́ва. ~На Гдⷭ҇и воззва́хъ,
стїхи̑ры трїѡ́ди подо́бны г҃: и҆ хра́ма є҃: Сла́ва, хра́ма: И҆ ны́нѣ,
бг҃оро́диченъ а҃-й, въ то́йже гла́съ. Вхо́дъ. прокі́менъ вели́кїй днѐ, со стїхѝ
є҆гѡ̀, чтє́нїѧ хра́ма, г҃. ~На лїті́и стїхи̑ры, и҆ Сла́ва, хра́ма, И҆ ны́нѣ,
бг҃оро́диченъ воскре́сенъ. ~На стїхо́внѣ стїхи̑ры, и҆ Сла́ва, хра́ма же: И҆
ны́нѣ, бг҃оро́диченъ воскре́сенъ. ~На благослове́нїи хлѣ́бѡвъ, тропа́рь хра́ма,
два́жды: и҆ Бцⷣе дв҃о, є҆ди́ножды: и҆ чте́нїе хра́ма. [зрѝ] =А҆ и҆дѣ́же нѣ́сть
бдѣ́нїѧ,= на вели́цѣй вече́рни, Блаже́нъ мꙋ́жъ, пе́рвый а҆нтїфѡ́нъ. ~На Гдⷭ҇и
воззва́хъ, стїхи̑ры въ трїѡ́ди самогла́сенъ днѐ, два́жды, без̾ мꙋ́ченична: и҆
подо́бны въ трїѡ́ди же г҃, и҆ хра́ма є҃. ~Про́чее же пое́мъ всѐ, ꙗ҆́коже
пред̾ꙋказа́сѧ на вели́цѣй вече́рни. ~По Ны́нѣ ѿпꙋща́еши, и҆ по трист҃о́мъ,
тропа́рь хра́ма: Сла́ва, и҆ ны́нѣ, бг҃оро́диченъ воскре́сенъ, и҆ ѿпꙋ́стъ. [зрѝ]
~Повече́рїе же пое́мъ ма́лое съ канѡ́номъ. По трист҃о́мъ, конда́къ хра́ма. По
Честнѣ́йшꙋю, г҃ покло́ны вели́кїѧ. Трист҃а́гѡ же не глаго́лемъ. [зрѝ]
~Полꙋ́нощницꙋ пое́мъ по ѻ҆бы́чаю без̾ покло́нѡвъ, съ каѳі́смою. ~По а҃-мъ
трист҃о́мъ, Вмѣ́стѡ, Сѐ жени́хъ: глаго́лемъ тропа́рь хра́ма: Сла́ва, и҆ ны́нѣ,
бг҃оро́диченъ. По Честнѣ́йшꙋю, г҃ покло́ны вели́кїѧ. ~По в҃-мъ трист҃о́мъ,
Вмѣ́стѡ, Помѧнѝ гдⷭ҇и: конда́къ хра́ма свѧта́гѡ, та́же, Гдⷭ҇и поми́лꙋй, в҃і. и҆
ѿпꙋ́стъ. ~Моли́твы же Помѧнѝ гдⷭ҇и въ наде́жди, не глаго́лемъ. =На ᲂу҆́трени,=
на Бг҃ъ гдⷭ҇ь, тропа́рь хра́ма, два́жды: Сла́ва, и҆ ны́нѣ, бг҃оро́диченъ въ
то́йже гла́съ. По а҃-й каѳі́смѣ и҆ в҃-й, є҆ктені́й не глаго́лемъ, сѣда́льны
глаго́лемъ въ трїѡ́ди, и҆ чте́нїе во є҆фре́мѣ. По г҃-й каѳі́смѣ глаго́летъ
і҆ере́й є҆ктенїю̀ ма́лꙋю, и҆ сѣда́льны глаго́лемъ ѻ҆́ба хра́ма: Сла́ва, и҆
ны́нѣ, бг҃оро́диченъ: и҆ чте́нїе хра́ма. ~Полѷеле́й и҆ сѣда́ленъ хра́ма,
два́жды: Сла́ва, и҆ ны́нѣ, бг҃оро́диченъ, и҆ чте́нїе хра́ма. ~Степє́нна, а҃-й
а҆нтїфѡ́нъ д҃-гѡ гла́са. ~Прокі́менъ хра́ма, и҆ є҆ѵⷢ҇лїе. Ѱало́мъ н҃. Стїхи́ра
хра́ма. ~Канѡ́нъ хра́ма, пѣ́снь а҃, со і҆рмосо́мъ на ѕ҃: и҆ трїѡ́ди на и҃.
~Катава́сїа, і҆рмо́съ трїѡ́ди. =А҆= и҆дѣ́же нѣ́сть трипѣ́снца, пое́мъ канѡ́нъ
хра́ма со і҆рмосо́мъ на ѕ҃. ~Катава́сїа: Ѿве́рзꙋ ᲂу҆ста̀ моѧ̀: ~По г҃-й пѣ́сни,
сѣда́ленъ хра́ма, и҆ чте́нїе. ~По ѕ҃-й пѣ́сни конда́къ и҆ і҆́косъ хра́ма, и҆
про́логъ, и҆ ѻ҆смꙋ́ю и҆ девѧ́тꙋю пѣ́снь съ трипѣ́снцемъ пое́мъ, ꙗ҆́коже и҆
пе́рвꙋю. ~На ѳ҃-й пѣ́сни, пое́мъ Честнѣ́йшꙋю, Свѣти́ленъ хра́ма, два́жды:
Сла́ва, и҆ ны́нѣ, бг҃оро́диченъ. ~На хвали́техъ стїхи̑ры хра́ма на д҃: Сла́ва,
хра́ма: И҆ ны́нѣ, бг҃оро́диченъ. ~На стїхо́внѣ трїѡ́ди самогла́сенъ днѐ,
два́жды, и҆ мꙋ́чениченъ: Сла́ва, хра́ма: И҆ ны́нѣ, бг҃оро́диченъ. По Бл҃го
є҆́сть, и҆ по Ѻ҆́ч҃е на́шъ: тропа́рь хра́ма. Сла́ва, и҆ ны́нѣ, бг҃оро́диченъ.
є҆ктєнїѝ, и҆ покло́ны г҃ вели́кїѧ, и҆ ча́съ а҃. [зрѝ] =А҆́ще ли понедѣ́льникъ
д҃-ѧ недѣ́ли:= ~На а҃-мъ часѣ̀ твори́мъ поклоне́нїе крⷭ҇тꙋ̀ по чи́нꙋ є҆гѡ̀,
ꙗ҆́коже ᲂу҆каза́сѧ въ м҃-цѣ. Тропа́рь и҆ конда́къ хра́ма. по Чтⷭ҇нѣ́йшꙋю г҃
покло́ны вели́кїѧ, и҆ ѿпꙋ́стъ. ~При часѣ́ же г҃-мъ днѐ пое́мъ г҃-й ча́съ, и҆
ѕ҃-й, съ каѳі́смами. Тропа́рь и҆ конда́къ хра́ма. ~На ѕ҃-мъ часѣ̀ паремїа̀ днѐ:
и҆ чте́нїе хра́ма. ~На часѣ́хъ же въ кампа́нъ не ᲂу҆дарѧ́емъ. ~Та́кожде пое́мъ
ѳ҃-й ча́съ съ каѳі́смою. и҆ по ко́емждо часѣ̀, по трѝ покло́ны вели́кїѧ: и҆
чте́нїе хра́ма. Бл҃жє́нны ско́рѡ без̾ пѣ́нїѧ, и҆ Помѧнѝ на́съ гдⷭ҇и: По Ѻ҆́ч҃е
на́шъ: конда́къ хра́ма: Сла́ва, и҆ ны́нѣ, бцⷣы. Гдⷭ҇и поми́лꙋй, м҃. Сла́ва, и҆
ны́нѣ: Честнѣ́йшꙋю и҆ покло́ны трѝ вели́кїѧ. Трист҃а́гѡ не глаго́лемъ, но по
моли́твѣ, Всест҃а́ѧ трⷪ҇це: и҆ ѿпꙋ́стъ. И҆ а҆́бїе начина́емъ вече́рню по
ѻ҆бы́чаю, съ каѳі́смою. ~На Гдⷭ҇и воззва́хъ, стїхи̑ры на і҃: Самогла́сенъ днѐ,
трїѡ́ди два́жды: и҆ подо́бны г҃: и҆ хра́ма є҃. Сла́ва, хра́ма: И҆ ны́нѣ,
бг҃оро́диченъ ѿ ме́ншихъ. ~Вхо́дъ съ є҆ѵⷢ҇лїемъ, парємїѝ днѐ, и҆ Да и҆спра́витсѧ
моли́тва моѧ̀: є҆ктенїа̀ ма́лаѧ не быва́етъ. ~Прокі́менъ, а҆по́столъ,
а҆ллилꙋ́їа, и҆ є҆ѵⷢ҇лїе хра́ма. ~Лїтꙋргі́а преждесщ҃е́ннаѧ. ~Прича́стенъ хра́ма.

=[глⷡ҇а л҃є] А҆́ще слꙋчи́тсѧ хра́мъ ст҃а́гѡ въ кі́йлибо де́нь, в҃-ѧ, г҃-ѧ,
д҃-ѧ, є҃-ѧ и҆ ѕ҃-ѧ недѣ́ли постѡ́въ, кромѣ̀ сꙋббѡ́ты и҆ недѣ́ли: И҆= пое́мъ =на
вече́рни= каѳі́смꙋ ѻ҆бы́чнꙋю без̾ покло́нѡвъ. ~На Гдⷭ҇и воззва́хъ, стїхи̑ры на
і҃: трїѡ́ди самогла́сенъ, два́жды: и҆ подо́бны г҃: и҆ хра́ма є҃. Сла́ва, хра́ма:
И҆ ны́нѣ, бг҃оро́диченъ а҃, по гла́сꙋ. Вхо́дъ, и҆ чте́нїе днѐ, и҆ хра́ма: и҆
прѡ́чаѧ преждесщ҃е́нныѧ. [зрѝ] ~А҆́ще же нѣ́сть преждесщ҃е́нныѧ: и҆ на часѣ́хъ
по Ѡ҆сла́би ѡ҆ста́ви: и҆ по покло́нѣхъ, трезво́нъ во всѧ̑: и҆ пое́мъ вече́рню
без̾ покло́нѡвъ, со ѻ҆бы́чною каѳі́смою. ~На Гдⷭ҇и воззва́хъ, стїхи̑ры трїѡ́ди,
подо́бны г҃: и҆ хра́ма є҃. Сла́ва, хра́ма: И҆ ны́нѣ, бг҃оро́диченъ а҃-й тогѡ́же
гла́са. Вхо́дъ, прокі́менъ, и҆ чте́нїе днѐ, и҆ хра́ма г҃. Посе́мъ, Сподо́би
гдⷭ҇и: Є҆ктенїа̀: И҆спо́лнимъ вече́рнюю: ~На стїхо́внѣ трїѡ́ди самогла́сенъ
два́жды: и҆ мꙋ́чениченъ. Сла́ва, хра́ма: И҆ ны́нѣ, бг҃оро́диченъ по гла́сꙋ,
воскре́сенъ. По трист҃о́мъ тропа́рь хра́ма: Сла́ва, и҆ ны́нѣ, бг҃оро́диченъ
воскре́сенъ. Та́же є҆ктенїа̀: Поми́лꙋй на́съ бж҃е: и҆ покло́ны г҃ вели́кїѧ. и҆
моли́тва: Всест҃а́ѧ трⷪ҇це: и҆ Бꙋ́ди и҆́мѧ гдⷭ҇не: съ покло́ны. Досто́йно
є҆́сть: и҆ ѿпꙋ́стъ. [зрѝ] ~При часѣ́ же є҃-мъ но́щи пое́мъ повече́рїе вели́кое.
Съ на́ми бг҃ъ: съ пѣ́нїемъ ѻ҆́ба ли̑ка. По а҃-мъ трист҃о́мъ тропа́рь хра́ма.
Сла́ва, и҆ ны́нѣ, бг҃оро́диченъ воскре́сенъ. По в҃-мъ трист҃о́мъ конда́къ
хра́ма, и҆ и҆схожде́нїе въ притво́ръ, и҆ пое́мъ на лїті́и стїхи̑ры, и҆ Сла́ва,
хра́ма: И҆ ны́нѣ, бг҃оро́диченъ, въ то́йже гла́съ. ~На стїхо́внѣ стїхи̑ры, и҆
Сла́ва, хра́ма: И҆ ны́нѣ, бг҃оро́диченъ воскре́сенъ. ~На благослове́нїи
хлѣ́бѡвъ, тропа́рь хра́ма, два́жды. и҆ Бцⷣе дв҃о: є҆ди́ножды: и҆ чте́нїе хра́ма:
~А҆́ще же два̀ канѡ́на хра́мꙋ: и҆ дрꙋгі́й канѡ́нъ пое́мъ на повече́рїи напредѝ.
=На ᲂу҆́трени= на Бг҃ъ гдⷭ҇ь, тропа́рь хра́ма, два́жды: Сла́ва, и҆ ны́нѣ
бг҃оро́диченъ воскре́сенъ, во гла́съ тропарѧ̀. По а҃-й, и҆ по в҃-й каѳі́смахъ
сѣда́льны ѻ҆́ба трїѡ́ди. И҆ чте́нїе въ є҆фре́мѣ. По г҃-й каѳі́смѣ глаго́летъ
і҆ере́й є҆ктенїю̀, и҆ сѣда́льны ѻ҆́ба хра́ма, по є҆ди́ножды: Сла́ва, и҆ ны́нѣ,
бг҃оро́диченъ, и҆ чте́нїе хра́ма. Полѷеле́й, и҆ сѣда́ленъ, два́жды: Сла́ва, и҆
ны́нѣ, бг҃оро́диченъ, и҆ чте́нїе хра́ма: ~Степє́нна, а҃-й а҆нтїфѡ́нъ д҃-гѡ
гла́са. ~Прокі́менъ, и҆ є҆ѵⷢ҇лїе, и҆ стїхи́ра хра́ма. ~Канѡ́нъ хра́ма со
і҆рмосо́мъ на ѕ҃. А҆ и҆дѣ́же трипѣ́снецъ, и҆ пое́мъ канѡ́нъ хра́ма со і҆рмосо́мъ
на ѕ҃: и҆ трїѡ́ди на и҃. ~Катава́сїа трїѡ́ди, в҃-гѡ канѡ́на. ~По г҃-й пѣ́сни
сѣда́ленъ хра́ма, два́жды: Сла́ва, и҆ ны́нѣ, бг҃оро́диченъ, и҆ чте́нїе. ~По ѕ҃-й
пѣ́сни конда́къ и҆ і҆́косъ хра́ма. ~На хвали́техъ стїхи̑ры хра́ма, на д҃.
Сла́ва, хра́ма: И҆ ны́нѣ, бг҃оро́диченъ. ~На стїхо́внѣ трїѡ́ди самогла́сенъ днѐ,
два́жды: и҆ мꙋ́чениченъ: Сла́ва, хра́ма. И҆ ны́нѣ, бг҃оро́диченъ воскре́сенъ по
гла́сꙋ. Є҆ктенїа̀, и҆ трѝ покло́ны вели́кїѧ, и҆ ча́съ а҃-й, съ каѳі́смою. ~На
а҃-мъ часѣ̀ тропа́рь и҆ конда́къ хра́ма, и҆ въ коне́цъ трѝ покло́ны вели́кїѧ, и҆
ѿпꙋ́стъ. ~Пое́мъ же ча́съ г҃, и҆ ѕ҃, и҆ ѳ҃, съ каѳі́смами. На ко́емждо часѣ̀
глаго́лемъ тропа́рь хра́ма, и҆ чте́нїе хра́ма. По Ѻ҆́ч҃е на́шъ, конда́къ хра́ма.
И҆ по ко́емждо часѣ̀, по Чтⷭ҇нѣ́йшꙋю, твори́мъ г҃ покло́ны вели́кїѧ. На часѣ́хъ
же въ кампа́нъ не ᲂу҆дарѧ́емъ. По Ѡ҆сла́би, ѡ҆ста́ви: конда́къ хра́ма: Сла́ва,
и҆ ны́нѣ, хра́ма бцⷣы, и҆лѝ Предста́тельство хрⷭ҇тїа́нъ. Гдⷭ҇и поми́лꙋй, м҃: и҆
покло́ны г҃ вели́кїѧ, и҆ моли́тва: Всест҃а́ѧ трⷪ҇це: и҆ ѿпꙋ́стъ. И҆ а҆́бїе
начина́емъ вече́рню съ каѳі́смою, без̾ покло́нѡвъ. ~На Гдⷭ҇и воззва́хъ, стїхи̑ры
на і҃: трїѡ́ди самогла́сенъ днѐ два́жды: и҆ мꙋ́чениченъ: и҆ подо́бны г҃: и҆
хра́ма д҃. Сла́ва, хра́ма: И҆ ны́нѣ, бг҃оро́диченъ, по гла́сꙋ, ѻ҆бы́чный. Вхо́дъ
со є҆ѵⷢ҇лїемъ: и҆ чте́нїе днѐ, и҆ Да и҆спра́витсѧ моли́тва моѧ̀: ~Є҆ктенїѝ
ма́лыѧ не глаго́лемъ: то́чїю прокі́менъ, а҆по́столъ, а҆ллилꙋ́їа, и҆ є҆ѵⷢ҇лїе
хра́ма. ~Лїтꙋргі́а преждесщ҃е́ннаѧ. ~Прича́стенъ хра́ма.

=[глⷡ҇а л҃ѕ] А҆́ще слꙋчи́тсѧ хра́мъ ст҃а́гѡ въ сꙋббѡ́тꙋ в҃-ѧ, и҆ г҃-ѧ, и҆ д҃-ѧ
недѣ́ли постѡ́въ.= ~Въ пѧто́къ =ве́чера,= каѳі́сма ѻ҆бы́чнаѧ: ~На Гдⷭ҇и
воззва́хъ, стїхи̑ры на і҃: трїѡ́ди самогла́сенъ, два́жды: и҆ хра́ма на и҃.
Сла́ва, хра́ма: И҆ ны́нѣ, бг҃оро́диченъ а҃-й настоѧ́щагѡ гла́са. Вхо́дъ.
~Прокі́менъ, и҆ чте́нїе днѐ, и҆ хра́ма, и҆ про́чее преждесщ҃е́нныѧ. =И҆=
вхо́димъ въ трапе́зꙋ, и҆ ꙗ҆ди́мъ без̾ є҆ле́а, и҆ пїе́мъ ква́съ ѿ жи́та. ~При
часѣ́ же є҃-мъ но́щи пое́мъ повече́рїе вели́кое, и҆ Съ на́ми бг҃ъ: съ пѣ́нїемъ
ѻ҆́ба ли̑ка. По а҃-мъ трист҃о́мъ тропа́рь хра́ма: Сла́ва, и҆ ны́нѣ,
бг҃оро́диченъ воскре́сенъ, по гла́сꙋ. По в҃-мъ трист҃о́мъ, конда́къ хра́ма. ~По
Сла́ва въ вы́шнихъ, и҆схожде́нїе въ притво́ръ, и҆ пое́мъ лїті́ю, и҆ Сла́ва,
хра́ма: И҆ ны́нѣ бг҃оро́диченъ въ то́йже гла́съ. ~На стїхо́внѣ стїхи̑ры, и҆
Сла́ва хра́ма: И҆ ны́нѣ, бг҃оро́диченъ воскре́сенъ, въ то́йже гла́съ. ~На
бл҃гослове́нїи хлѣ́бѡвъ, тропа́рь хра́ма, два́жды: и҆ Бцⷣе дв҃о, є҆ди́ножды: и҆
чте́нїе хра́ма. [зрѝ] ~Четверопѣ́снецъ же сꙋббѡ́тный пое́мъ пре́жде на
повече́рїи. =На ᲂу҆́трени,= на Бг҃ъ гдⷭ҇ь, тропа́рь хра́ма, два́жды. Сла́ва, и҆
ны́нѣ, бг҃оро́диченъ настоѧ́щагѡ гла́са. ~По каѳі́смахъ сѣда́льны: и҆ полѷеле́й
и҆ сѣда́ленъ, и҆ чте́нїе хра́ма. ~Прокі́менъ, и҆ є҆ѵⷢ҇лїе, и҆ по н҃-мъ ѱалмѣ̀
стїхи́ра хра́ма. ~Канѡ́нъ хра́ма хрⷭ҇то́ва, и҆лѝ бцⷣы со і҆рмосо́мъ на ѕ҃. А҆́ще
ли нѝ, пое́мъ канѡ́нъ бцⷣы, со і҆рмосо́мъ на ѕ҃: и҆ хра́ма на и҃. ~Катава́сїа:
Ѿве́рзꙋ ᲂу҆ста̀ моѧ̀: ~По г҃-й пѣ́сни сѣда́ленъ хра́ма. Сла́ва, и҆ ны́нѣ,
бг҃оро́диченъ. ~По ѕ҃-й пѣ́сни, конда́къ и҆ і҆́косъ хра́ма: Свѣти́ленъ хра́ма,
два́жды: Сла́ва, и҆ ны́нѣ, бг҃оро́диченъ. ~На хвали́техъ стїхи̑ры хра́ма, на д҃.
Сла́ва, хра́ма: И҆ ны́нѣ, бг҃оро́диченъ. Славосло́вїе вели́кое. По трист҃о́мъ
тропа́рь хра́ма: Сла́ва, и҆ ны́нѣ, бг҃оро́диченъ. Є҆ктєнїѝ, и҆ ѿпꙋ́стъ, и҆ ча́съ
а҃-й. ~На часѣ́хъ тропа́рь хра́ма: По трист҃о́мъ конда́къ хра́ма. =На лїтꙋргі́и=
бл҃жє́нны хра́ма, пѣ́снь г҃-ѧ и҆ ѕ҃-ѧ. По вхо́дѣ тропа́рь хра́ма хрⷭ҇то́ва, и҆лѝ
бцⷣы: та́же тропа́рь хра́ма ст҃а́гѡ. Сла́ва, конда́къ хра́ма: И҆ ны́нѣ, хра́ма
хрⷭ҇то́ва, и҆лѝ бцⷣы. А҆́ще же нѝ, И҆ ны́нѣ, Предста́тельство хрїстїа́нъ:
~Прокі́менъ, а҆по́столъ, а҆ллилꙋ́їа, є҆ѵⷢ҇лїе, и҆ прича́стенъ хра́ма. Рѧ́дъ же
чте́мъ под̾ зача́ло, и҆лѝ въ сꙋббѡ́тꙋ мимоше́дшꙋю.

=[глⷡ҇а л҃з] А҆́ще слꙋчи́тсѧ хра́мъ ст҃а́гѡ во в҃-ю, и҆лѝ д҃-ю, и҆лѝ є҃-ю
недѣ́лю постѡ́въ:= ~Въ сꙋббѡ́тꙋ =на ма́лѣй вече́рни,= на Гдⷭ҇и воззва́хъ,
стїхи̑ры воскре́сны на д҃. Сла́ва, хра́ма: И҆ ны́нѣ, бг҃оро́диченъ ма́лыѧ
вече́рни. ~На стїхо́внѣ стїхи́ра воскре́сна є҆ди́на, и҆ хра́ма стїхо́вна
вели́кїѧ вече́рни, съ припѣ́вы є҆ѧ̀. Сла́ва, хра́ма: И҆ ны́нѣ, бг҃оро́диченъ:
и҆лѝ Сла́ва, и҆ ны́нѣ, бг҃оро́диченъ. Тропа́рь воскре́сенъ, Сла́ва, хра́ма: И҆
ны́нѣ, бг҃оро́диченъ, во гла́съ тропарѧ̀ ст҃а́гѡ. Є҆ктенїа̀ ма́лаѧ, и҆ ѿпꙋ́стъ.
=На вели́цѣй вече́рни,= по ѻ҆бы́чной каѳі́смѣ, на Гдⷭ҇и воззва́хъ, стїхи̑ры
воскре́сны на д҃, и҆ хра́ма на ѕ҃. Сла́ва, хра́ма: И҆ ны́нѣ, бг҃оро́диченъ а҃-й
гла́са. Вхо́дъ. и҆ чтє́нїѧ хра́ма г҃. ~На лїті́и стїхи̑ры, и҆ Сла́ва, хра́ма: И҆
ны́нѣ, бг҃оро́диченъ по гла́сꙋ ст҃а́гѡ. ~На стїхо́внѣ стїхи̑ры воскре́сны.
Сла́ва, хра́ма: И҆ ны́нѣ, бг҃оро́диченъ воскре́сенъ, во гла́съ ст҃а́гѡ. ~На
бл҃гослове́нїи хлѣ́бѡвъ, тропа́рь: Бцⷣе дв҃о, два́жды, и҆ хра́ма, є҆ди́ножды: и҆
Бꙋ́ди и҆́мѧ гдⷭ҇не, три́жды: и҆ чте́нїе хра́ма. =На ᲂу҆́трени,= на Бг҃ъ гдⷭ҇ь,
тропа́рь воскре́сенъ, два́жды. Сла́ва, хра́ма: И҆ ны́нѣ, бг҃оро́диченъ
воскре́сенъ, по гла́сꙋ тропарѧ̀ хра́ма. По каѳі́смахъ сѣда́льны воскре́сны: и҆
чте́нїе во є҆ѵⷢ҇лїи толково́мъ. По полѷеле́и сѣда́льны хра́ма два̀, по
є҆ди́ножды. Сла́ва, и҆́же по полѷеле́и сѣда́ленъ: И҆ ны́нѣ, бг҃оро́диченъ, и҆
чте́нїе хра́ма. Степє́нна гла́са. ~Прокі́менъ, є҆ѵⷢ҇лїе, и҆ стїхи́ра хра́ма.
~Канѡ́нъ воскре́сенъ, со і҆рмосо́мъ на д҃: и҆ трїѡ́ди на д҃: и҆ хра́ма на ѕ҃.
~По г҃-й пѣ́сни, конда́къ трїѡ́ди, и҆ сѣда́ленъ хра́ма два́жды. Сла́ва, и҆
ны́нѣ, бг҃оро́диченъ, и҆ чте́нїе. ~По ѕ҃-й пѣ́сни конда́къ и҆ і҆́косъ хра́ма, и҆
про́логъ. ~По ѳ҃-й пѣ́сни свѣти́ленъ воскре́сенъ. Сла́ва, хра́ма: И҆ ны́нѣ,
бг҃оро́диченъ воскре́сенъ. ~На хвали́техъ стїхи̑ры воскре́сны д҃: и҆ хра́ма со
сла́внымъ д҃, съ припѣ́вы є҆гѡ̀. Та́же припѣ́въ: Воскреснѝ гдⷭ҇и бж҃е мо́й: И҆
пое́мъ самогла́снꙋ стїхи́рꙋ трїѡ́ди: Сла́ва, тꙋ́южде: И҆ ны́нѣ,
Пребл҃гослове́нна є҆сѝ: Славосло́вїе вели́кое, и҆ є҆ктєнїѝ, и҆ и҆схожде́нїе въ
притво́ръ. Сла́ва, и҆ ны́нѣ, стїхи́ра є҆ѵⷢ҇льскаѧ, и҆ ча́съ пе́рвый: и҆
поꙋче́нїе стꙋді́тово: и҆ коне́чный ѿпꙋ́стъ. ~На часѣ́хъ тропа́рь воскре́сенъ.
Сла́ва, хра́ма: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ: конда́къ
хра́ма, и҆ трїѡ́ди, премѣнѧ́емъ. =На лїтꙋргі́и= бл҃жє́нны гла́са, на ѕ҃: и҆
хра́ма пѣ́снь г҃, на д҃. ~Прокі́менъ гла́са и҆ хра́ма. ~А҆пⷭ҇лъ, є҆ѵⷢ҇лїе, и҆
прича́стенъ воскре́сенъ, и҆ хра́ма.

[зрѝ] ~Ст҃а́гѡ же григо́рїа слꙋ́жба пое́тсѧ, въ четве́ртꙋю, и҆лѝ пѧ́тꙋю недѣ́лю
постѡ́въ.

=[глⷡ҇а л҃и] А҆́ще слꙋчи́тсѧ хра́мъ ст҃а́гѡ въ недѣ́лю г҃-ю поста̀:= И҆ пое́тсѧ
слꙋ́жба хра́ма ве́черъ и҆ ᲂу҆́трѡ всѐ, ꙗ҆́коже въ а҃-ю недѣ́лю пред̾из̾ѧви́сѧ.
~Быва́етъ же поклоне́нїе и҆ цѣлова́нїе чⷭ҇тна́гѡ крⷭ҇та̀ по чи́нꙋ є҆гѡ̀, пою́тъ
же сѧ и҆ стїхи̑ры ѻ҆бы́чныѧ крⷭ҇та̀.

=[глⷡ҇а л҃ѳ] А҆́ще слꙋчи́тсѧ хра́мъ ст҃а́гѡ въ сре́дꙋ д҃-ю поста̀,
крⷭ҇топокло́ннꙋю:= Ѡ҆ставлѧ́етсѧ канѡ́нъ крⷭ҇та̀, и҆ пое́тсѧ въ понедѣ́льникъ
тоѧ́же седми́цы. ~Во вто́рникъ =вече́рню= пое́мъ без̾ покло́нѡвъ, каѳі́смꙋ
глаго́лемъ ѻ҆бы́чнꙋ. ~На Гдⷭ҇и воззва́хъ, стїхи̑ры на і҃: Трїѡ́ди самогла́сенъ
днѐ два́жды: и҆ крⷭ҇та̀ подо́бны г҃, и҆ хра́ма є҃: Сла́ва, хра́ма: И҆ ны́нѣ,
крⷭ҇та̀. Вхо́дъ, прокі́менъ, и҆ чте́нїе днѐ, и҆ хра́ма. и҆ Да и҆спра́витсѧ
моли́тва моѧ̀: и҆ прѡ́чаѧ преждесщ҃е́нныхъ. [зрѝ] ~А҆́ще ли не бꙋ́детъ
преждесщ҃е́нныѧ, на Гдⷭ҇и воззва́хъ, стїхи̑ры въ трїѡ́ди крⷭ҇та̀, подо́бны г҃,
и҆ хра́ма є҃. Сла́ва, хра́ма: И҆ ны́нѣ, крⷭ҇та̀. Вхо́дъ, прокі́менъ, и҆ чте́нїе
днѐ, и҆ хра́ма. Та́же, Сподо́би гдⷭ҇и: и҆ є҆ктенїа̀: И҆спо́лнимъ вече́рнюю: ~На
стїхо́внѣ стїхи̑ры трїѡ́ди, самогла́сенъ днѐ два́жды: и҆ мꙋ́чениченъ. Сла́ва,
хра́ма: И҆ ны́нѣ, крⷭ҇та̀. По Ны́нѣ ѿпꙋща́еши, тропа́рь хра́ма, Сла́ва, и҆
ны́нѣ, бг҃оро́диченъ. Є҆ктенїа̀: Поми́лꙋй на́съ бж҃е: и҆ г҃ покло́ны вели́кїѧ.
и҆ моли́тва: Всест҃а́ѧ трⷪ҇це: и҆ Бꙋ́ди и҆́мѧ гдⷭ҇не, съ покло́ны. Та́же
Досто́йно є҆́сть: и҆ ѿпꙋ́стъ. [зрѝ]~При часѣ́ же є҃-мъ но́щи пое́мъ повече́рїе
вели́кое: Съ на́ми бг҃ъ: съ пѣ́нїемъ ѻ҆́ба ли̑ка. ~Про́чее же пое́мъ, ꙗ҆́коже
пред̾ꙋказа́сѧ въ де́нь по́стенъ: то́чїю на хвали́техъ, стїхи̑ры крⷭ҇та̀ г҃
ѡ҆ста́вшыѧ: и҆̀же пи́саны на Гдⷭ҇и воззва́хъ, гла́съ д҃: Подо́бенъ: Да́лъ є҆сѝ
зна́менїе: и҆ хра́ма г҃. Сла́ва, хра́ма: И҆ ны́нѣ, крⷭ҇та̀. ~На стїхо́внѣ
стїхи̑ры трїѡ́ди, самогла́сенъ днѐ, два́жды: и҆ мꙋ́чениченъ. Сла́ва, хра́ма: И҆
ны́нѣ, крⷭ҇та̀. Посе́мъ, Бл҃го є҆́сть: По трист҃о́мъ тропа́рь хра́ма: Сла́ва, и҆
ны́нѣ, бг҃оро́диченъ, въ то́йже гла́съ. ~Та́же, є҆ктенїа̀: и҆ покло́ны трѝ
вели́кїѧ, и҆ ча́съ а҃-й съ каѳі́смою: и҆ поклоне́нїе крⷭ҇та̀ по чи́нꙋ є҆гѡ̀: и҆
тропа́рь хра́ма. И҆ ны́нѣ, бг҃оро́диченъ часѡ́въ. конда́къ крⷭ҇та̀, и҆ хра́ма,
премѣнѧ́емъ. ~Прѡ́чаѧ же пое́мъ на часѣ́хъ, и҆ на вече́рни, и҆ на лїтꙋргі́и
преждесщ҃е́нной, ꙗ҆́коже пред̾ꙋказа́сѧ въ де́нь по́стенъ: то́чїю на Гдⷭ҇и
воззва́хъ, Сла́ва, хра́ма: И҆ ны́нѣ, крⷭ҇та̀.

=[глⷡ҇а м҃] А҆́ще слꙋчи́тсѧ хра́мъ ст҃а́гѡ въ сре́дꙋ є҃-ѧ недѣ́ли поста̀:= И҆
пое́мъ слꙋ́жбꙋ хра́ма, ꙗ҆́коже пред̾из̾ѧви́сѧ въ де́нь по́стенъ: стїхи̑ры же
вели́кагѡ канѡ́на пое́мъ въ понедѣ́льникъ, на вече́рни, по чи́нꙋ є҆гѡ̀. ~Канѡ́нъ
же вели́кїй пое́мъ во вто́рникъ, на ᲂу҆́трени съ трипѣ́снцемъ вто́рничнымъ.

=[глⷡ҇а м҃а] А҆́ще слꙋчи́тсѧ хра́мъ ст҃а́гѡ въ четверто́къ є҃-ѧ недѣ́ли поста̀:
И҆= пое́мъ вели́кїй канѡ́нъ напредѝ во вто́рникъ тоѧ́же седми́цы: хра́ма же
слꙋ́жбꙋ пое́мъ въ четверто́къ то́й. ~Въ сре́дꙋ ве́чера, и҆ на ᲂу҆́трени, и҆ на
лїтꙋргі́и, пое́мъ во все́мъ подо́бнѣ, ꙗ҆́коже пред̾ꙋказа́сѧ въ де́нь по́стенъ,
со стїхи́рами и҆ трипѣ́снцемъ четвертка̀.

=[глⷡ҇а м҃в] А҆́ще слꙋчи́тсѧ хра́мъ ст҃а́гѡ въ сꙋббѡ́тꙋ є҃-ѧ недѣ́ли поста̀:=
~Въ пѧто́къ =ве́чера,= каѳі́сма ѻ҆бы́чнаѧ. ~На Гдⷭ҇и воззва́хъ, стїхи̑ры на і҃:
самогла́сенъ трїѡ́ди днѐ, два́жды: и҆ бцⷣы, д҃, и҆ хра́ма д҃. Сла́ва, хра́ма: И҆
ны́нѣ, а҆ка́ѳїста. ~Вхо́дъ, прокі́менъ, и҆ чте́нїе днѐ, и҆ хра́ма: и҆ Да
и҆спра́витсѧ моли́тва моѧ̀: и҆ про́чее преждесщ҃е́нныѧ. ~Четверопѣ́снецъ же
ᲂу҆́треннїй пое́мъ во и҆́нъ де́нь на повече́рїи. [зрѝ]~При часѣ́ же ѕ҃-мъ но́щи
кле́плетъ въ вели́кое, и҆ собра́вшесѧ во хра́мъ, пое́мъ повече́рїе вели́кое: Съ
на́ми бг҃ъ: съ пѣ́нїемъ. ~По а҃-мъ трист҃о́мъ тропа́рь хра́ма: Сла́ва, и҆ ны́нѣ,
бцⷣы: Повелѣ́нное та́йнѡ: По в҃-мъ трист҃о́мъ конда́къ хра́ма: Сла́ва, и҆ ны́нѣ,
Взбра́нной воево́дѣ: ~По Сла́ва въ вы́шнихъ, пое́мъ лїті́ю хра́ма, и҆ Сла́ва,
хра́ма. И҆ ны́нѣ, бг҃оро́диченъ, въ то́йже гла́съ. ~На стїхо́внѣ стїхи̑ры, и҆
Сла́ва, хра́ма: И҆ ны́нѣ, бг҃оро́диченъ въ то́йже гла́съ. На благослове́нїи
хлѣ́бѡвъ, тропа́рь хра́ма, два́жды, и҆ бцⷣы: Повелѣ́нное та́йнѡ, є҆ди́ножды: и҆
чте́нїе хра́ма. =На ᲂу҆́трени,= на Бг҃ъ гдⷭ҇ь, тропа́рь а҆ка́ѳїста, два́жды:
Сла́ва, хра́ма. И҆ ны́нѣ, а҆ка́ѳїста. По а҃-й каѳі́смѣ кондакѝ г҃, и҆ і҆́косы
г҃, и҆ па́ки конда́къ а҃-й, и҆ чте́нїе а҆ка́ѳїста. По в҃-й каѳі́смѣ подо́бнѣ
кондакѝ, и҆ і҆́косы, и҆ чте́нїе а҆ка́ѳїста. Та́же полѷеле́й, и҆ сѣда́льны всѝ
хра́ма: и҆ чте́нїе хра́ма. Степє́нна, а҃-й а҆нтїфѡ́нъ д҃-гѡ гла́са. Прокі́менъ,
Всѧ́кое дыха́нїе: и҆ є҆ѵⷢ҇лїе хра́ма. ѱало́мъ н҃, и҆ стїхи́ра хра́ма. ~Канѡ́нъ
а҆ка́ѳїста, со і҆рмосо́мъ на и҃, и҆ хра́ма на ѕ҃. ~Катава́сїа, Ѿве́рзꙋ ᲂу҆ста̀
моѧ̀: ~По г҃-й пѣ́сни, кондакѝ и҆ і҆́косы а҆ка́ѳїста: та́же конда́къ и҆ і҆́косъ
хра́ма: и҆ сѣда́ленъ, два́жды. Сла́ва, и҆ ны́нѣ, бг҃оро́диченъ: и҆ чте́нїе
хра́ма. ~По ѕ҃-й пѣ́сни, кондакѝ и҆ і҆́косы а҆ка́ѳїста, и҆ па́ки і҆́косъ, и҆
конда́къ а҃, и҆ сѷнаѯа́рїй. ~На ѳ҃-й пѣ́сни, пое́мъ Честнѣ́йшꙋю: Свѣти́ленъ
хра́ма и҆ а҆ка́ѳїста. ~На хвали́техъ стїхи̑ры а҆ка́ѳїста г҃, и҆ хра́ма г҃.
Сла́ва, хра́ма: И҆ ны́нѣ, а҆ка́ѳїста. Славосло́вїе вели́кое. Тропа́рь хра́ма и҆
а҆ка́ѳїста, и҆ ѿпꙋ́стъ: и҆ и҆схожде́нїе, и҆ ча́съ а҃-й въ притво́рѣ. ~На а҃-мъ
часѣ̀ тропа́рь а҆ка́ѳїста, Сла́ва, хра́ма: И҆ ны́нѣ, бг҃оро́диченъ часѡ́въ. По
трист҃о́мъ конда́къ а҆ка́ѳїста. ~На про́чихъ же часѣ́хъ тропарѝ глаго́лемъ
та́кожде: кондаки́ же а҆ка́ѳїста, и҆ хра́ма, премѣнѧ́емъ. =На лїтꙋргі́и=
блажє́нны а҆ка́ѳїста, пѣ́снь г҃-ѧ, на д҃: и҆ хра́ма пѣ́снь ѕ҃-ѧ, на д҃. ~По
вхо́дѣ тропа́рь а҆ка́ѳїста, и҆ хра́ма. Сла́ва, конда́къ хра́ма: И҆ ны́нѣ,
а҆ка́ѳїста бцⷣы. ~Прокі́менъ, а҆по́столъ, а҆ллилꙋ́їа, є҆ѵⷢ҇лїе и҆ прича́стенъ
а҆ка́ѳїста и҆ хра́ма.

=[глⷡ҇а м҃г] А҆́ще хра́мъ ст҃а́гѡ слꙋчи́тсѧ въ сꙋббѡ́тꙋ ла́заревꙋ:= ~Въ пѧто́къ
ѕ҃-ѧ недѣ́ли =на вече́рни,= по ѻ҆бы́чной каѳі́смѣ, на Гдⷭ҇и воззва́хъ, стїхи̑ры
на і҃: самогла́снꙋ стїхи́рꙋ, въ трїѡ́ди днѐ: Дꙋшеполе́знꙋю: [ма́лꙋю] два́жды. и҆
ст҃а́гѡ ла́зарѧ, и҆ со сла́внымъ є҃, и҆ хра́ма трѝ. Сла́ва, хра́ма: И҆ ны́нѣ,
ла́зарѧ, гла́съ и҃: Дꙋшеполе́знꙋю: [вели́кꙋю]. ~Вхо́дъ, прокі́менъ: и҆ чте́нїе
днѐ, и҆ хра́ма: и҆ про́чее слꙋ́жбы преждесщ҃е́нныѧ. [зрѝ] ~Повече́рїе же пое́мъ
ма́лое, на не́мже пое́мъ канѡ́нъ ла́зарѧ, въ трїѡ́ди. ~При часѣ́ же ѕ҃-мъ но́щи
пое́мъ повече́рїе вели́кое, и҆ Съ на́ми бг҃ъ: съ пѣ́нїемъ. По а҃-мъ трист҃о́мъ
тропа́рь хра́ма: Сла́ва, и҆ ны́нѣ, ла́зарѧ: Ѻ҆́бщее воскресе́нїе: По в҃-мъ
трист҃о́мъ конда́къ хра́ма. По Сла́ва въ вы́шнихъ: пое́мъ лїті́ю въ трїѡ́ди,
самогла́сны пи́саны на хвали́техъ. Та́же стїхи̑ры, и҆ Сла́ва, хра́ма: И҆ ны́нѣ,
трїѡ́ди. ~На стїхо́внѣ стїхи̑ры хра́ма: Сла́ва, хра́ма: И҆ ны́нѣ, трїѡ́ди. ~На
благослове́нїи хлѣ́бѡвъ тропа́рь хра́ма, два́жды, и҆ ла́зарѧ, є҆ди́ножды. и҆
чте́нїе хра́ма. =На ᲂу҆́трени,= на Бг҃ъ гдⷭ҇ь: тропа́рь днѐ, два́жды: Ѻ҆́бщее
воскресе́нїе: Сла́ва, хра́ма: И҆ ны́нѣ, днѐ. По каѳі́смахъ сѣда́льны, и҆ чте́нїе
днѐ. Полѷеле́й, и҆ сѣда́льны всѝ хра́ма, и҆ чте́нїе. ~Степє́нна, а҃-й а҆нтїфѡ́нъ
д҃-гѡ гла́са. ~Прокі́менъ, и҆ Всѧ́кое дыха́нїе: и҆ є҆ѵⷢ҇лїе хра́ма, и҆
Воскресе́нїе хрⷭ҇то́во: ѱало́мъ н҃, и҆ стїхи́ра хра́ма, и҆ прѡ́чаѧ. ~Канѡ́нъ
ст҃а́гѡ ла́зарѧ, со і҆рмосо́мъ на ѕ҃: и҆ хра́ма на д҃: и҆ дрꙋгі́й канѡ́нъ
ла́зарѧ на д҃. ~Катава́сїа в҃-гѡ канѡ́на ла́зарева: Во́дꙋ проше́дъ: ~По г҃-й
пѣ́сни, конда́къ и҆ і҆́косъ хра́ма, и҆ сѣда́ленъ два́жды: Сла́ва, и҆ ны́нѣ,
пра́здника: и҆ чте́нїе хра́ма. ~По ѕ҃-й пѣ́сни, конда́къ и҆ і҆́косъ ла́зарѧ, и҆
про́логъ, и҆лѝ сѷнаѯа́рїй. ~На ѳ҃-й пѣ́сни, Честнѣ́йшꙋю не пое́мъ. ~По ѳ҃-й
пѣ́сни: Ст҃ъ гдⷭ҇ь бг҃ъ на́шъ: на гла́съ а҃. Свѣти́ленъ ла́зарѧ: Сла́ва, хра́ма:
И҆ ны́нѣ, ла́зарѧ. ~На хвали́техъ стїхи̑ры ст҃а́гѡ ла́зарѧ, на д҃: и҆ хра́ма на
д҃, со сла́внымъ, съ припѣ́вы и҆́хъ. Сла́ва, ла́зарѧ: И҆ ны́нѣ,
Преблагослове́нна є҆сѝ: Славосло́вїе вели́кое. По трист҃о́мъ тропа́рь хра́ма.
Сла́ва, и҆ ны́нѣ, ла́зарѧ. Є҆ктєнїѝ, и҆ ѿпꙋ́стъ, и҆ ча́съ а҃. ~На часѣ́хъ
тропа́рь ла́зарѧ: Сла́ва, хра́ма. По Ѻ҆́ч҃е на́шъ: конда́къ ла́зарѧ, и҆ хра́ма,
премѣнѧ́юще глаго́лемъ. =На лїтꙋргі́и= блажє́нны ла́зарѧ пѣ́снь г҃-ѧ, на д҃: и҆
хра́ма пѣ́снь ѕ҃, на д҃. По вхо́дѣ тропа́рь ла́зарѧ, и҆ хра́ма. Сла́ва, конда́къ
хра́ма. И҆ ны́нѣ, ла́зарѧ. Вмѣ́стѡ трист҃а́гѡ: Є҆ли́цы во хрⷭ҇та̀ крести́стесѧ:
~Прокі́менъ, а҆по́столъ, А҆ллилꙋ́їа, є҆ѵⷢ҇лїе и҆ прича́стенъ пре́жде ла́зарѧ,
та́же хра́ма.

=[глⷡ҇а м҃д] А҆́ще ли хра́мъ ст҃а́гѡ слꙋчи́тсѧ въ недѣ́лю цвѣтоно́снꙋю.= ~Въ
сꙋббѡ́тꙋ =на ма́лѣй вече́рни= стїхи̑ры ва́їй на д҃. Сла́ва, хра́ма: И҆ ны́нѣ,
пра́здника. ~На стїхо́внѣ стїхи̑ры ва́їй: Сла́ва, хра́ма: И҆ ны́нѣ, пра́здника:
и҆лѝ Сла́ва, и҆ ны́нѣ, пра́здника. По трист҃о́мъ тропа́рь хра́ма: Сла́ва, и҆
ны́нѣ, пра́здника: Ѻ҆́бщее воскресе́нїе: Є҆ктенїа̀ ма́лаѧ, и҆ ѿпꙋ́стъ. =На
вели́цѣй вече́рни,= по ѻ҆бы́чной каѳі́смѣ, на Гдⷭ҇и воззва́хъ, пое́мъ стїхи̑ры
ва́їй на ѕ҃: и҆ хра́ма на д҃: Сла́ва, хра́ма: И҆ ны́нѣ, ва́їй, а҃-ю стїхи́рꙋ.
~Вхо́дъ, прокі́менъ днѐ. и҆ чте́нїе ва́їй, и҆ хра́ма. ~На лїті́и стїхи̑ры ва́їй,
и҆ хра́ма. Сла́ва, хра́ма: И҆ ны́нѣ, пра́здника. ~На стїхо́внѣ стїхи̑ры
пра́здника: Сла́ва, хра́ма: И҆ ны́нѣ, пра́здника. ~На благослове́нїи хлѣ́бѡвъ
тропа́рь: Ѻ҆́бщее воскресе́нїе: два́жды, и҆ хра́ма є҆ди́ножды, и҆ чте́нїе
пра́здника. =На ᲂу҆́трени,= на Бг҃ъ гдⷭ҇ь, тропа́рь пра́здника два́жды: Сла́ва,
хра́ма: И҆ ны́нѣ: Спогре́бшесѧ тебѣ̀: По каѳі́смахъ сѣда́льны, и҆ чте́нїе
пра́здника. Полѷеле́й, и҆ сѣда́ленъ пра́здника, и҆ чте́нїе. Степє́нна, и҆
прокі́менъ: Всѧ́кое дыха́нїе: и҆ є҆ѵⷢ҇лїе пра́здника. ѱало́мъ н҃, и҆ стїхи́ра
пра́здника. и҆ цѣлꙋ́ютъ бра́тїѧ ст҃о́е є҆ѵⷢ҇лїе, и҆ покланѧ́ютсѧ настоѧ́телю: и҆
дае́тъ вѣ́твїе, и҆ свѣщы̀. ~Канѡ́нъ пра́здника со і҆рмосо́мъ на и҃, и҆ хра́ма на
ѕ҃: ~Катава́сїа пра́здника. ~По г҃-й пѣ́сни, конда́къ и҆ і҆́косъ хра́ма, и҆
сѣда́ленъ хра́ма: Сла́ва, и҆ ны́нѣ, пра́здника: и҆ чте́нїе хра́ма. ~По ѕ҃-й
пѣ́сни, конда́къ и҆ і҆́косъ пра́здника, и҆ сѷнаѯа́рїй. ~На ѳ҃-й пѣ́сни,
Честнѣ́йшꙋю не пое́мъ, но по катава́сїи пое́мъ: Ст҃ъ гдⷭ҇ь бг҃ъ на́шъ: на гла́съ
д҃. Свѣти́ленъ хра́ма, два́жды: и҆ бг҃оро́диченъ є҆гѡ̀. ~На хвали́техъ стїхи̑ры
пра́здника на д҃, и҆ хра́ма д҃, съ припѣ́вы є҆гѡ̀: Сла́ва, хра́ма: И҆ ны́нѣ,
пра́здника. Славосло́вїе вели́кое: тропа́рь хра́ма: Сла́ва, и҆ ны́нѣ: Ѻ҆́бщее
воскресе́нїе: Є҆ктєнїѝ, и҆ ѿпꙋ́стъ: и҆ ѡ҆глаше́нїе, и҆ ча́съ а҃-й. ~На а҃-мъ
часѣ̀ тропа́рь пра́здника: и҆ коне́чный ѿпꙋ́стъ. Быва́етъ же и҆ и҆схожде́нїе
внѣ̀ монастырѧ̀: и҆ возвра́щшесѧ пое́мъ часы̀ по ѻ҆бы́чаю. ~На часѣ́хъ
глаго́лемъ тропа́рь пра́здника: Сла́ва, хра́ма: И҆ ны́нѣ, бг҃оро́диченъ часѡ́въ.
По трист҃о́мъ конда́къ пра́здника и҆ хра́ма, премѣнѧ́юще глаго́лемъ. =На
лїтꙋргі́и= блажє́нны пра́здника, пѣ́снь г҃-ѧ, на д҃: и҆ хра́ма пѣ́снь ѕ҃-ѧ, на
д҃. ~По вхо́дѣ тропа́рь пра́здника, и҆ хра́ма: Сла́ва, конда́къ хра́ма: И҆
ны́нѣ, пра́здника. и҆ пое́мъ трист҃о́е. ~А҆по́столъ, а҆ллилꙋ́їа, є҆ѵⷢ҇лїе, и҆
прича́стенъ пра́здника, и҆ хра́ма.

=[глⷡ҇а м҃є] А҆́ще слꙋчи́тсѧ хра́мъ ст҃а́гѡ, и҆лѝ ст҃ы́ѧ, въ вели́кїй
понедѣ́льникъ, и҆лѝ вто́рникъ, и҆лѝ сре́дꙋ, и҆лѝ четверто́къ.= И҆ пое́мъ всю̀
слꙋ́жбꙋ, ве́черъ, и҆ ᲂу҆́трѡ, въ недѣ́лю ва́їй.

=[глⷡ҇а м҃ѕ] А҆́ще слꙋчи́тсѧ хра́мъ ст҃а́гѡ въ пѧто́къ, и҆лѝ сꙋббѡ́тꙋ, и҆лѝ въ
са́мый вели́кїй де́нь па́схи.= И҆ пое́мъ всю̀ слꙋ́жбꙋ хра́ма, ве́черъ, и҆
ᲂу҆́трѡ, на свѣ́тлой недѣ́ли, въ понедѣ́льникъ, и҆лѝ во вто́рникъ.

=[глⷡ҇а м҃з] А҆́ще ли слꙋчи́тсѧ благовѣ́щенїе прест҃ы́ѧ бцⷣы въ вели́кїй
понедѣ́льникъ: и҆ а҆́ще хра́мъ є҆ѧ̀, и҆лѝ хра́мъ а҆рха́гг҃ла гаврїи́ла, пое́мъ
со ѿда́нїемъ.= ~Въ недѣ́лю ве́чера, пое́мъ по ᲂу҆ста́вꙋ ==та́кожде и҆ въ
понедѣ́льникъ: =Во вто́рникъ вели́кїй на ᲂу҆́трени,= тропа́рь: Сѐ жени́хъ:
три́жды. По каѳі́смахъ сѣда́льны трїѡ́ди. ~Канѡ́нъ пра́здника со і҆рмосо́мъ на
и҃: і҆рмо́съ по два́жды. тропарѝ на ѕ҃: и҆ а҆рха́гг҃ла на ѕ҃. ~Катава́сїа бцⷣы.
[зрѝ] =А҆= и҆дѣ́же трипѣ́снецъ трїѡ́ди, и҆ пое́мъ канѡ́нъ бцⷣы, со і҆рмосо́мъ на
д҃: и҆ а҆рха́гг҃ла г҃ стїха̀ на два̀, два̀ за є҆ди́нъ: и҆ трїѡ́ди на и҃:
~Катава́сїа трїѡ́ди, ѻ҆́ба ли́ка вкꙋ́пѣ. ~По г҃-й пѣ́сни, конда́къ бцⷣы и҆
сѣда́ленъ є҆ѧ̀. ~По ѕ҃-й пѣ́сни, конда́къ трїѡ́ди. ~А҆́ще є҆́сть хра́мъ
а҆рха́гг҃ла гаврїи́ла, по г҃-й пѣ́сни, конда́къ трїѡ́ди: по ѕ҃-й пѣ́сни,
конда́къ а҆рха́гг҃ла. ~На ѳ҃-й пѣ́сни, Честнѣ́йшꙋю не пое́мъ. Свѣти́ленъ днѐ
два́жды: Сла́ва, и҆ ны́нѣ, бцⷣы. ~На хвали́техъ стїхи̑ры въ трїѡ́ди г҃, и҆
а҆рха́гг҃ла г҃. Сла́ва, трїѡ́ди: И҆ ны́нѣ, бцⷣы. ~На стїхо́внѣ стїхи̑ры, и҆
Сла́ва въ трїѡ́ди: И҆ ны́нѣ, бцⷣы: и҆ про́чаѧ слꙋ́жба днѐ, и҆ бцⷣы. И҆ а҆́ще
восхо́щетъ настоѧ́тель, да пое́тъ и҆ въ про́чыѧ днѝ седми́цы сеѧ̀ сїю̀ слꙋ́жбꙋ
хра́ма.

=[глⷡ҇а м҃и] А҆́ще ли хра́мъ ст҃а́гѡ слꙋчи́тсѧ ѿ понедѣ́льника свѣ́тлыѧ недѣ́ли
до д҃ недѣ́ли по па́сцѣ:= И҆ пое́мъ въ тѣ̀ днѝ слꙋ́жбꙋ хра́ма, ꙗ҆́коже геѡ́ргїа
писа́сѧ въ мѣсѧцесло́вѣ.

=[глⷡ҇а м҃ѳ] А҆́ще ли хра́мъ ст҃а́гѡ и҆лѝ ст҃ы́ѧ бꙋ́детъ ѿ д҃-ѧ недѣ́ли по
па́сцѣ, и҆ до сꙋббѡ́ты пентико́стныѧ:= И҆ пое́мъ слꙋ́жбꙋ хра́ма въ тѣ̀ днѝ,
ꙗ҆́коже і҆ѡа́ннꙋ бг҃осло́вꙋ писа́сѧ на рѧдꙋ̀ въ мѣсѧцесло́вѣ.

=[глⷡ҇а н҃] Подоба́етъ вѣ́дати и҆ сїѐ:= ~А҆́ще хра́мъ ст҃а́гѡ прилꙋчи́тсѧ въ
сре́дꙋ пред̾ вознесе́нїемъ, пое́тсѧ хра́ма ст҃а́гѡ слꙋ́жба всѧ̀, вкꙋ́пѣ съ
пра́здникомъ па́схи ѿда́нїѧ, ве́черъ и҆ ᲂу҆́трѡ, непремѣ́ннѡ, ꙗ҆́коже бг҃осло́вꙋ
со ѿда́нїемъ па́схи: то́чїю канѡ́нъ па́сцѣ со і҆рмосо́мъ на д҃, и҆ ѡ҆ слѣпо́мъ
на д҃, и҆ хра́ма на ѕ҃.

=[глⷡ҇а н҃а] А҆́ще хра́мъ ст҃а́гѡ слꙋчи́тсѧ въ четверто́къ вознесе́нїѧ
хрⷭ҇то́ва:= Пое́тсѧ слꙋ́жба всѧ̀ хра́ма ст҃а́гѡ вкꙋ́пѣ съ пра́здникомъ ве́чера,
и҆ ᲂу҆́трѡ, непремѣ́ннѡ, ꙗ҆́коже бг҃осло́вꙋ съ вознесе́нїемъ.

=[глⷡ҇а н҃в] А҆́ще хра́мъ ст҃а́гѡ слꙋчи́тсѧ въ недѣ́лю з҃ по па́сцѣ ст҃ы́хъ
ѻ҆ц҃ъ: На ма́лѣй вече́рни,= на Гдⷭ҇и воззва́хъ, стїхи̑ры воскре́сны д҃: Сла́ва,
хра́ма, И҆ ны́нѣ, пра́здника. ~На стїхо́внѣ стїхи́ра воскре́сна и҆ хра́ма
стїхо́вна вели́кїѧ вече́рни, съ припѣ́вы є҆ѧ̀: Сла́ва, хра́ма: И҆ ны́нѣ,
пра́здника. По трист҃о́мъ, тропа́рь воскрⷭ҇нъ: Сла́ва, хра́ма: И҆ ны́нѣ,
пра́здника. Є҆ктенїа̀ ма́лаѧ, и҆ ѿпꙋ́стъ. =На вели́цѣй вече́рни,= на Гдⷭ҇и
воззва́хъ, стїхи̑ры воскре́сны г҃: и҆ ѻ҆ц҃є́въ со сла́внымъ д҃, и҆ хра́ма г҃.
Сла́ва, хра́ма: И҆ ны́нѣ, бг҃оро́диченъ а҃-й гла́са. Вхо́дъ, прокі́менъ днѐ,
чте́нїе ѻ҆ц҃є́въ, и҆ хра́ма. ~На лїті́и стїхи̑ры хра́ма: и҆ ѻ҆ц҃є́въ хвали̑тныѧ
и҆ со сла́внымъ. Сла́ва, ѻ҆ц҃є́въ, и҆лѝ хра́ма: И҆ ны́нѣ, пра́здника. ~На
стїхо́внѣ стїхи̑ры воскре́сны: Сла́ва, хра́ма: И҆ ны́нѣ, пра́здника вознесе́нїѧ.
~На благослове́нїи хлѣ́бѡвъ тропа́рь, Бцⷣе дв҃о, є҆ди́ножды: и҆ ѻ҆ц҃є́въ,
є҆ди́ножды: и҆ хра́ма є҆ди́ножды: и҆ чте́нїе хра́ма. =На ᲂу҆́трени,= на Бг҃ъ
гдⷭ҇ь: тропа́рь воскрⷭ҇нъ, є҆ди́ножды: и҆ ѻ҆ц҃є́въ є҆ди́ножды: Сла́ва, хра́ма:
И҆ ны́нѣ, вознесе́нїѧ. По каѳі́смахъ сѣда́льны воскре́сны, и҆ бг҃оро́дичны
и҆́хъ. и҆ чте́нїе во є҆ѵⷢ҇лїи толково́мъ. ~Полѷеле́й, и҆ сѣда́льны хра́ма всѝ:
Сла́ва, сѣда́ленъ хра́ма, и҆́же по полѷеле́и. И҆ ны́нѣ, пра́здника. и҆ чте́нїе
хра́ма. Степє́нна гла́са. ~Прокі́менъ, и҆ є҆ѵⷢ҇лїе, и҆ стїхи́ра хра́ма.
Воскресе́нїе хрⷭ҇то́во: ѱало́мъ н҃. ~Канѡ́нъ воскре́сенъ, со і҆рмосо́мъ на д҃:
и҆ ѻ҆ц҃є́въ на д҃: и҆ хра́ма на ѕ҃. ~Катава́сїа вознесе́нїю. ~По г҃-й пѣ́сни
конда́къ и҆ і҆́косъ ѻ҆ц҃є́въ, и҆ сѣда́ленъ хра́ма: Сла́ва, ѻ҆ц҃є́въ: И҆ ны́нѣ,
пра́здника, и҆ чте́нїе хра́ма. ~По ѕ҃-й пѣ́сни конда́къ и҆ і҆́косъ хра́ма, и҆
про́логъ. ~На ѳ҃-й пѣ́сни, пое́мъ Честнѣ́йшꙋю: Свѣти́льны, воскре́сенъ, и҆
ѻ҆ц҃є́въ. Сла́ва, хра́ма: И҆ ны́нѣ, пра́здника. ~На хвали́техъ стїхи̑ры
воскре́сны д҃: и҆ хра́ма трѝ. Та́же припѣ́въ, Благослове́нъ є҆сѝ гдⷭ҇и бж҃е
ѻ҆ц҃ъ на́шихъ, и҆ пое́мъ стїхи́рꙋ самогла́снꙋ ѻ҆ц҃є́въ. Сла́ва, хра́ма: И҆
ны́нѣ, Преблагослове́нна є҆сѝ: Славосло́вїе вели́кое. Тропа́рь воскре́сенъ
то́чїю. Є҆ктенїѝ, и҆ ѿпꙋ́стъ, и҆ и҆схожде́нїе въ притво́ръ: Сла́ва, и҆ ны́нѣ,
стїхи́ра є҆ѵⷢ҇льскаѧ: и҆ ча́съ а҃-й. ~На а҃-мъ часѣ̀ тропа́рь воскре́сенъ:
Сла́ва, ѻ҆ц҃є́въ: И҆ ны́нѣ, бг҃оро́диченъ часѡ́въ. По трⷭ҇то́мъ конда́къ
ѻ҆ц҃є́въ, и҆ соверше́нный ѿпꙋ́стъ. ~На г҃-мъ и҆ ѕ҃-мъ и҆ на ѳ҃-мъ часѣ́хъ
тропа́рь и҆ конда́къ, ѻ҆ц҃є́въ и҆ хра́ма, премѣнѧ́юще глаго́лемъ. =На лїтꙋргі́и=
блажє́нна гла́са, на д҃: и҆ ѻ҆ц҃є́въ пѣ́снь г҃, на д҃: и҆ хра́ма пѣ́снь ѕ҃, на
д҃. По вхо́дѣ тропа́рь воскре́сенъ, и҆ ѻ҆ц҃є́въ, и҆ хра́ма: Та́же конда́къ
воскре́сенъ, и҆ ѻ҆ц҃є́въ. Сла́ва, хра́ма: И҆ ны́нѣ, вознесе́нїѧ. ~Вмѣ́стѡ
прокі́мена, пѣ́снь ѻ҆ц҃є́въ: Блгⷭ҇ве́нъ є҆сѝ гдⷭ҇и бж҃е ѻ҆ц҃ъ на́шихъ: и҆
дрꙋгі́й хра́ма. ~А҆пⷭ҇лъ, а҆ллилꙋ́їа, и҆ є҆ѵⷢ҇лїе, пре́жде недѣ́лѧ ѻ҆ц҃є́въ, и҆
хра́ма. ~Прича́стный, Хвали́те гдⷭ҇а: Дрꙋгі́й, Ра́дꙋйтесѧ:

=[глⷡ҇а н҃г] А҆́ще слꙋчи́тсѧ хра́мъ ст҃а́гѡ въ пѧто́къ з҃-ѧ недѣ́ли по па́сцѣ,
во ѿда́нїе вознесе́нїѧ хрⷭ҇то́ва, и҆лѝ въ сꙋббѡ́тꙋ пред̾ недѣ́лею всѣ́хъ
свѧты́хъ, во ѿда́нїе н҃-цы: пое́мъ слꙋ́жбꙋ хра́ма со ѿда́нїемъ вознесе́нїѧ.= ~Въ
четверто́къ =на ма́лѣй вече́рни,= на Гдⷭ҇и, воззва́хъ, стїхи̑ры хра́ма, подо́бны
г҃, на д҃: Сла́ва, хра́ма: И҆ ны́нѣ, пра́здника. ~На стїхо́внѣ стїхи̑ры хра́ма,
вели́кїѧ вече́рни: Сла́ва, хра́ма: И҆ ны́нѣ, пра́здника. По трист҃о́мъ тропа́рь
хра́ма: Сла́ва, и҆ ны́нѣ пра́здника: є҆ктенїа̀ ма́лаѧ: и҆ ѿпꙋ́стъ. =На вели́цѣй
вече́рни,= по ѻ҆бы́чномъ ѱалмѣ̀ пое́мъ: Блаже́нъ мꙋ́жъ, а҃-ю Сла́ва. На Гдⷭ҇и
воззва́хъ, стїхи̑ры пра́здника є҃, и҆ хра́ма є҃. Сла́ва, хра́ма: И҆ ны́нѣ,
пра́здника. ~Вхо́дъ. ~Прокі́менъ днѐ, и҆ чтє́нїѧ хра́ма г҃. ~На лїті́и стїхи̑ры,
и҆ Сла́ва, хра́ма: И҆ ны́нѣ, пра́здника. ~На стїхо́внѣ стїхи̑ры пра́здника, съ
припѣ́вы пра́здника: Сла́ва, хра́ма: И҆ ны́нѣ, пра́здника. ~На благослове́нїи
хлѣ́бѡвъ тропа́рь хра́ма, два́жды, и҆ пра́здника є҆ди́ножды. и҆ чте́нїе хра́ма
свѧта́гѡ. ~На Бг҃ъ гдⷭ҇ь, тропа́рь пра́здника, два́жды. Сла́ва, хра́ма: И҆
ны́нѣ, пра́здника. По каѳі́смахъ сѣда́льны, и҆ чте́нїе пра́здника. та́же
полѷеле́й, и҆ сѣда́льны хра́ма, всѝ по є҆ди́ножды. Сла́ва, полѷеле́йный
сѣда́ленъ: и҆ ны́нѣ, пра́здника: и҆ чте́нїе хра́ма. ~Степє́нна, а҃-й а҆нтїфѡ́нъ
д҃-гѡ гла́са. ~Прокі́менъ, и҆ є҆ѵⷢ҇лїе. ѱало́мъ н҃. и҆ стїхи́ра хра́ма. ~Канѡ́нъ
пра́здника со і҆рмосо́мъ на ѕ҃: и҆ хра́ма на д҃: и҆ дрꙋгі́й канѡ́нъ пра́здника
на д҃. ~Катава́сїа, Бж҃е́ственнымъ покрове́нъ: ~По г҃-й пѣ́сни конда́къ и҆
і҆́косъ пра́здника: и҆ сѣда́ленъ свѧта́гѡ, два́жды: Сла́ва, и҆ ны́нѣ,
пра́здника. ~По ѕ҃- й пѣ́сни, конда́къ и҆ і҆́косъ хра́ма: и҆ про́логъ. ~На ѳ҃-й
пѣ́сни, Честнѣ́йшꙋю не пое́мъ. Свѣти́ленъ пра́здника: Сла́ва хра́ма: И҆ ны́нѣ,
пра́здника. ~На хвали́техъ стїхи̑ры пра́здника г҃: и҆ хра́ма г҃. Сла́ва, хра́ма:
и҆ ны́нѣ, пра́здника. Славосло́вїе вели́кое. По трⷭ҇то́мъ тропа́рь хра́ма.
Сла́ва, и҆ ны́нѣ, пра́здника. є҆ктенїа̀, и҆ ѡ҆глаше́нїе, и҆ ѿпꙋ́стъ, и҆ ча́съ
а҃-й въ притво́рѣ. ~На часѣ́хъ тропа́рь пра́здника: Сла́ва, хра́ма: И҆ ны́нѣ,
бг҃оро́диченъ часѡ́въ. По Ѻ҆́ч҃е на́шъ: конда́къ пра́здника, и҆ хра́ма,
премѣнѧ́юще глаго́лемъ. =На лїтꙋргі́и= блажє́нна ѿ канѡ́на пра́здника пѣ́снь
ѳ҃-ѧ, и҆ хра́ма ѕ҃-ѧ. По вхо́дѣ тропа́рь пра́здника, и҆ хра́ма: Сла́ва, конда́къ
хра́ма: И҆ ны́нѣ, пра́здника. ~Прокі́менъ, а҆ллилꙋ́їа, и҆ прича́стенъ пра́здника
и҆ хра́ма: а҆по́столъ и҆ є҆ѵⷢ҇лїе днѐ, хра́ма.

=[глⷡ҇а н҃д] А҆́ще ли хра́мъ свѧта́гѡ слꙋчи́тсѧ въ сꙋббѡ́тꙋ пентико́стнꙋю.= И҆
пое́мъ всю̀ слꙋ́жбꙋ въ сꙋббѡ́тꙋ на рѧдꙋ̀ хра́ма свѧта́гѡ, ꙗ҆́коже предписа́сѧ
пре́жде въ главѣ̀ д҃, ли́стъ ул҃и на ѡ҆б. то́чїю на Гдⷭ҇и воззва́хъ, Сла́ва,
хра́ма, И҆ ны́нѣ, догма́тїкъ настоѧ́щагѡ гла́са: ~Сꙋббѡ́ты же пое́мъ слꙋ́жбꙋ ѡ҆
ᲂу҆ме́ршихъ, въ мимоше́дшꙋю сꙋббѡ́тꙋ, и҆лѝ въ четверто́къ мимоше́дшїй.

=[глⷡ҇а н҃є] А҆́ще бꙋ́детъ хра́мъ свѧта́гѡ въ недѣ́лю и҃ на соше́ствїе ст҃а́гѡ
дх҃а:= И҆ пое́мъ хра́ма слꙋ́жбꙋ, ꙗ҆́коже бг҃осло́ва, съ вознесе́нїемъ на рѧдꙋ̀,
та́кожде и҆ здѣ̀.

=[глⷡ҇а н҃ѕ] А҆́ще бꙋ́детъ хра́мъ свѧта́гѡ въ понедѣ́льникъ ст҃а́гѡ дх҃а,
пое́мъ слꙋ́жбꙋ хра́ма си́це: На вече́рни,= на Гдⷭ҇и воззва́хъ, стїхи̑ры
пра́здника на д҃, и҆ хра́ма д҃: Сла́ва, хра́ма, И҆ ны́нѣ, пра́здника. ~Вхо́дъ.
~Прокі́менъ вели́кїй, Кто̀ бг҃ъ ве́лїй, ꙗ҆́кѡ бг҃ъ на́шъ: со стїхѝ є҆гѡ̀. и҆
чтє́нїѧ хра́ма г҃. и҆ чтꙋ́тсѧ ѿ і҆ере́а мл҃твы по ѻ҆бы́чаю, и҆ є҆ктєнїѝ. ~Та́же
на стїхо́внѣ стїхи̑ры ст҃а́гѡ дх҃а, самогла́сны, съ привѣ́вы и҆́хъ: Сла́ва,
хра́ма: И҆ ны́нѣ, пра́здника, гла́съ и҃, Прїиди́те лю́дїе: По трⷭ҇то́мъ тропа́рь
хра́ма: Сла́ва, и҆ ны́нѣ, пра́здника: и҆ ѿпꙋ́стъ. ~Повече́рїе пое́мъ по
ѻ҆бы́чаю, и҆ канѡ́нъ ст҃а́гѡ дх҃а. По Ѻ҆́ч҃е на́шъ: конда́къ хра́ма: Сла́ва, и҆
ны́нѣ, пра́здника. ~На полꙋ́нощницѣ по а҃-мъ трⷭ҇то́мъ тропа́рь хра́ма: Сла́ва,
и҆ ны́нѣ, пра́здника. По в҃-мъ конда́къ хра́ма: Сла́ва, и҆ ны́нѣ, пра́здника.
=На ᲂу҆́трени= на Бг҃ъ гдⷭ҇ь, тропа́рь пра́здника, два́жды: Сла́ва, хра́ма: И҆
ны́нѣ, пра́здника. По каѳі́смахъ сѣда́льны пра́здника, и҆ чте́нїе пра́здника.
~Полѷеле́й, и҆ сѣда́льны всѝ хра́ма, по є҆ди́ножды: Сла́ва, хра́ма: И҆ ны́нѣ,
пра́здника, и҆ чте́нїе хра́ма. ~Степє́нна, а҃-й а҆нтїфѡ́нъ д҃-гѡ гла́са.
~Прокі́менъ, и҆ Всѧ́кое дыха́нїе: є҆ѵⷢ҇лїе хра́ма. ѱало́мъ н҃. стїхи́ра хра́ма.
~Канѡ́нъ пра́здника, со і҆рмосо́мъ на ѕ҃: и҆ хра́ма на ѕ҃: и҆ дрꙋгі́й канѡ́нъ
пра́здника, на д҃. ~Катава́сїа, Бж҃е́ственнымъ покрове́нъ: ѻ҆́ба ли́ка вкꙋ́пѣ.
~По г҃-й пѣ́сни, конда́къ и҆ і҆́косъ хра́ма, и҆ сѣда́ленъ є҆гѡ̀, два́жды:
Сла́ва, и҆ ны́нѣ, пра́здника. И҆ чте́нїе. ~По ѕ҃-й пѣ́сни, конда́къ и҆ і҆́косъ
пра́здника. ~На ѳ҃-й пѣ́сни, Чтⷭ҇нѣ́йшꙋю не пое́мъ. Свѣти́ленъ пра́здника:
Сла́ва, хра́ма: И҆ ны́нѣ, пра́здника. ~На хвали́техъ стїхи̑ры пра́здника г҃, и҆
хра́ма г҃: Сла́ва, хра́ма: И҆ ны́нѣ, пра́здника. Славосло́вїе вели́кое. По
трⷭ҇то́мъ тропа́рь хра́ма, Сла́ва, и҆ ны́нѣ, пра́здника. є҆ктєнїѝ, и҆ ѿпꙋ́стъ,
и҆ ѡ҆глаше́нїе, и҆ и҆схожде́нїе, и҆ ча́съ а҃-й въ притво́рѣ. ~На часѣ́хъ
тропа́рь пра́здника: Сла́ва, хра́ма: И҆ ны́нѣ, бг҃оро́диченъ часѡ́въ. По Ѻ҆́ч҃е
на́шъ: конда́къ пра́здника, и҆ хра́ма, премѣнѧ́юще глаго́лемъ. =На лїтꙋргі́и=
блажє́нна пра́здника, пѣ́снь г҃-ѧ на д҃: и҆ хра́ма пѣ́снь ѕ҃-ѧ на д҃. Вхо́дное,
Вознеси́сѧ гдⷭ҇и си́лою твое́ю, воспое́мъ и҆ пое́мъ си̑лы твоѧ̀. Тропа́рь
пра́здника, и҆ хра́ма: Сла́ва, конда́къ хра́ма: И҆ ны́нѣ, пра́здника.
~Прокі́менъ, а҆по́столъ, А҆ллилꙋ́їа, є҆ѵⷢ҇лїе, и҆ прича́стенъ пра́здника, и҆
хра́ма.

=[глⷡ҇а н҃з] А҆́ще ли хра́мъ свѧта́гѡ и҆лѝ ст҃ы́ѧ, въ кі́й де́нь слꙋчи́тсѧ по
пра́здницѣ н҃-цы, въ седми́цѣ, кромѣ̀ понедѣ́льника ст҃а́гѡ дх҃а.= И҆ пое́мъ
слꙋ́жбꙋ всю̀ хра́ма, съ пра́здникомъ, ꙗ҆́коже и҆ про́чымъ храмѡ́мъ, слꙋча́ющымсѧ
во ᲂу҆ста́вѣ на рѧдꙋ̀ въ попра́зднствѣ.

=[глⷡ҇а н҃и] А҆́ще ли хра́мъ свѧта́гѡ, и҆лѝ свѧты́ѧ, слꙋчи́тсѧ въ недѣ́лю
всѣ́хъ свѧты́хъ.= И҆ пое́мъ слꙋ́жбꙋ хра́ма, ꙗ҆́коже пред̾из̾ѧви́сѧ въ недѣ́лю
з҃-ю по па́сцѣ, со ст҃ы́ми ѻ҆ц҃ы̀, непремѣ́ннѡ, то́чїю здѣ̀ пое́мъ къ Сла́ва, и҆
ны́нѣ, бг҃оро́диченъ а҃-й, по гла́сꙋ ст҃а́гѡ.

=[глⷡ҇а н҃ѳ] Припѣ́вы=

=на гдⷭ҇скїѧ влⷣчни и҆ бг҃оро́дичны пра́здники,=

=пое́мыѧ на ѳ҃-й пѣ́сни:=

=Септе́мврїа въ и҃ де́нь, на ржⷭ҇тво̀ прест҃ы́ѧ бцⷣы, на ѳ҃-й пѣ́сни припѣ́въ:=

~Велича́й дꙋшѐ моѧ̀, пресла́вное ржⷭ҇тво̀ бж҃їѧ мт҃ре.

=Дрꙋгі́й:= ~Велича́й дꙋшѐ моѧ̀, ѿ непло́дове ро́ждшꙋюсѧ дв҃ꙋ мр҃і́ю.

=Въ д҃і де́нь, на воздви́женїе чⷭ҇тна́гѡ крⷭ҇та̀:=

~Велича́й дꙋшѐ моѧ̀, пречестны́й крⷭ҇тъ гдⷭ҇нь.

=Дрꙋгі́й:= ~Велича́й дꙋшѐ моѧ̀, животворѧ́щагѡ крⷭ҇та̀ гдⷭ҇нѧ воздви́женїе.

=Ное́мврїа въ к҃а де́нь, на введе́нїе прест҃ы́ѧ бцⷣы:=

~А҆́гг҃ли вхожде́нїе пречⷭ҇тыѧ зрѧ́ще ᲂу҆диви́шасѧ: ка́кѡ дв҃а вни́де во ст҃а̑ѧ
ст҃ы́хъ.

~А҆́гг҃ли вхожде́нїе всечⷭ҇тыѧ зрѧ́ще ᲂу҆диви́шасѧ: ка́кѡ со сла́вою вни́де во
ст҃а̑ѧ ст҃ы́хъ.

~А҆́гг҃ли вхожде́нїе дв҃ы зрѧ́ще ᲂу҆диви́шасѧ: ка́кѡ пресла́внѡ вни́де во
ст҃а̑ѧ ст҃ы́хъ.

~А҆́гг҃ли и҆ человѣ́цы дв҃ы вхожде́нїе почти́мъ: ꙗ҆́кѡ со сла́вою вни́де во
ст҃а̑ѧ ст҃ы́хъ.

~А҆́гг҃ли вхожде́нїе дв҃ы зрѧ́ще ᲂу҆диви́шасѧ: ка́кѡ бг҃оꙋго́днѣ вни́де во
ст҃а̑ѧ ст҃ы́хъ.

~А҆́гг҃ли взыгра́йте со ст҃ы́ми, дв҃ы сликовствꙋ́йте: и҆́бо бг҃оѻтрокови́ца
вни́де во ст҃а̑ѧ ст҃ы́хъ.

~А҆́гг҃ли и҆ человѣ́цы дв҃ꙋ пѣ́сньми возвели́чимъ: бг҃олѣ́пно бо вни́де во
ст҃а̑ѧ ст҃ы́хъ.

=Дрꙋга́гѡ канѡ́на припѣ́вы:=

~Велича́й дꙋшѐ моѧ̀, приведе́ннꙋю во хра́мъ гдⷭ҇нь, и҆ благослове́ннꙋю рꙋка́ми
і҆ере́евыми.

=На Сла́ва:= ~Велича́й дꙋшѐ моѧ̀, трїѷпоста́снагѡ и҆ нераздѣ́льнагѡ бж҃ества̀
держа́вꙋ.

=На И҆ ны́нѣ:= ~Велича́й дꙋшѐ моѧ̀, честнѣ́йшꙋю и҆ сла́внѣйшꙋю го́рнихъ
во́инствъ, дв҃ꙋ пречи́стꙋю бцⷣꙋ.

=На ржⷭ҇тво̀ хрⷭ҇то́во, на ѳ҃-й пѣ́сни припѣ́вы:=

~Велича́й дꙋшѐ моѧ̀, честнѣ́йшꙋю и҆ сла́внѣйшꙋю го́рнихъ во́инствъ, дв҃ꙋ
пречи́стꙋю бцⷣꙋ.

~Велича́й дꙋшѐ моѧ̀, ѿ дв҃ы бг҃а пло́тїю ро́ждшагосѧ.

~Велича́й дꙋшѐ моѧ̀, въ верте́пѣ ро́ждшагосѧ цр҃ѧ̀.

~Велича́й дꙋшѐ моѧ̀, ѿ волхвѡ́въ бг҃а покланѧ́емаго.

~Велича́й дꙋшѐ моѧ̀, ѿ ѕвѣзды̀ волхвѡ́мъ возвѣще́ннаго.

~Велича́й дꙋшѐ моѧ̀, чⷭ҇тꙋю дв҃ꙋ, и҆ є҆ди́нꙋ бцⷣꙋ ро́ждшꙋю хрⷭ҇та̀ цр҃ѧ̀.

~Волсвѝ и҆ па́стырїе прїидо́ша поклони́тисѧ хрⷭ҇тꙋ̀, ро́ждшемꙋсѧ въ виѳлее́мѣ
гра́дѣ.

~Дне́сь дв҃а ражда́етъ влⷣкꙋ внꙋ́трь верте́па.

~Дне́сь влⷣка ражда́етсѧ ꙗ҆́кѡ млⷣнцъ ѿ мт҃ре дв҃ы.

~Дне́сь па́стырїе ви́дѧтъ сп҃са пелена́ми ѡ҆бви́та, и҆ лежа́ща во ꙗ҆́слехъ.

~Дне́сь влⷣка рꙋ́бищемъ пелена́етсѧ неѡсѧ́зный ꙗ҆́кѡ млⷣнцъ.

~Дне́сь всѧ́ка тва́рь весели́тсѧ и҆ ра́дꙋетсѧ, ꙗ҆́кѡ хрⷭ҇то́съ роди́сѧ ѿ дв҃ы
ѻ҆трокови́цы.

~Нбⷭ҇ныѧ си̑лы ро́ждшагосѧ сп҃са гдⷭ҇а и҆ влⷣкꙋ возвѣща́ютъ мі́рꙋ.

=Вмѣ́стѡ Сла́ва:= ~Велича́й дꙋшѐ моѧ̀, трїѵпоста́снагѡ и҆ нераздѣ́льнагѡ
бжⷭ҇тва̀ держа́вꙋ.

=Вмѣ́стѡ И҆ ны́нѣ:= ~Велича́й дꙋшѐ моѧ̀, и҆зба́вльшꙋю на́съ ѿ клѧ́твы.

=На ѡ҆брѣ́занїе гдⷭ҇не:=

~Велича́й дꙋшѐ моѧ̀, по зако́нꙋ пло́тїю ѡ҆брѣ́завшагосѧ гдⷭ҇а.

~Велича́й дꙋшѐ моѧ̀, во ѻ҆смы́й де́нь ѡ҆брѣ́занїе прїе́млюща.

~Дне́сь влⷣка ѡ҆брѣ́зꙋетсѧ пло́тїю ꙗ҆́кѡ младе́нецъ, и҆сполнѧ́ѧ зако́нъ.

~Дне́сь влⷣка пло́тїю ѡ҆брѣ́засѧ, і҆и҃съ нарече́сѧ.

=Васі́лїю:=

~Велича́й дꙋшѐ моѧ̀, во і҆ера́рсѣхъ васі́лїа вели́каго.

~Велича́й дꙋшѐ моѧ̀, вселе́нныѧ пресвѣ́тлаго свѣти́льника.

~Велича́й дꙋшѐ моѧ̀, ѿ кесарі́и васі́лїа вели́каго.

=Вмѣ́стѡ Сла́ва:= ~Велича́й дꙋшѐ моѧ̀, ᲂу҆краси́вшаго хрⷭ҇то́вꙋ цр҃ковь.

=Вмѣ́стѡ И҆ ны́нѣ:= ~Велича́й дꙋшѐ моѧ̀, честнѣ́йшꙋю нбⷭ҇ныхъ во́инствъ, дв҃ꙋ
пречи́стꙋю бцⷣꙋ.

=На бг҃оѧвле́нїе гдⷭ҇не:=

~Велича́й дꙋшѐ моѧ̀, честнѣ́йшꙋю го́рнихъ во́инствъ дв҃ꙋ пречи́стꙋю бцⷣꙋ.

~Велича́й дꙋшѐ моѧ̀, ѿ прⷣте́чи кр҃ще́нїѧ просѧ́ща.

~Велича́й дꙋшѐ моѧ̀, во і҆ѻрда́нѣ прише́дшаго крⷭ҇ти́тисѧ.

~Велича́й дꙋшѐ моѧ̀, ѿ ѻ҆ч҃ескагѡ гла́са свидѣ́тельствованна.

~Велича́й дꙋшѐ моѧ̀, є҆ди́наго ѿ трⷪ҇цы прекло́ншаго вы́ю, и҆ кр҃ще́нїе
прїе́мша.

~Прⷪ҇ро́че прїидѝ ко мнѣ̀, прострѝ рꙋ́кꙋ, и҆ крⷭ҇ти́ мѧ ско́рѡ.

~Прⷪ҇ро́че ѡ҆ста́ви ны́нѣ, и҆ крести́ мѧ хотѧ́ща: и҆спо́лнити бо прїидо́хъ
всѧ́кꙋ пра́вдꙋ.

~Дне́сь влⷣка преклонѧ́етъ вы́ю под̾ рꙋ́кꙋ прⷣте́чевꙋ.

~Дне́сь і҆ѡа́ннъ креща́етъ влⷣкꙋ во стрꙋѧ́хъ і҆ѻрда́нскихъ.

~Дне́сь влⷣка вода́ми погреба́етъ человѣ́ческїй грѣ́хъ.

~Дне́сь влⷣка свы́ше свидѣ́тельствꙋетсѧ сн҃ъ возлю́бленный.

~Дне́сь влⷣка прїи́де ѡ҆ст҃и́ти є҆стество̀ водно́е.

~Дне́сь влⷣка кр҃ще́нїе прїе́млетъ рꙋко́ю предте́чевою.

=Мцⷭ҇а і҆аннꙋа́рїа въ л҃ де́нь, трїе́мъ ст҃и́телємъ:=

=васі́лїю вели́комꙋ, григо́рїю бг҃осло́вꙋ и҆ і҆ѡа́ннꙋ златоꙋ́стꙋ,=

=на ѳ҃-й пѣ́сни припѣ́вы:=

~Велича́й дꙋшѐ моѧ̀, чⷭ҇тнѣ́йшꙋю нбⷭ҇ныхъ во́инствъ, дв҃ꙋ пречи́стꙋю бцⷣꙋ.

~Велича́й дꙋшѐ моѧ̀, во і҆ера́рсѣхъ свѣти̑ла трѝ вели́кїѧ.

~Велича́й дꙋшѐ моѧ̀, трисїѧ́тєльныѧ хрⷭ҇то́вы цр҃кве.

~Велича́й дꙋшѐ моѧ̀, просвѣща́ющыѧ хрⷭ҇то́вꙋ цр҃ковь.

~Велича́й дꙋшѐ моѧ̀, честнѣ́йшꙋю нбⷭ҇ныхъ во́инствъ, дв҃ꙋ пречи́стꙋю бцⷣꙋ.

~Велича́й дꙋшѐ моѧ̀, прест҃ы́ѧ трⷪ҇цы трѝ па́стыри.

~Велича́й дꙋшѐ моѧ̀, ѿ трисо́лнечнагѡ свѣти́ла трѝ вели́кїѧ.

~Велича́й дꙋшѐ моѧ̀, трїѷпоста́снагѡ и҆ нераздѣ́льнагѡ бжⷭ҇тва̀ держа́вꙋ.

~Велича́й дꙋшѐ моѧ̀, чⷭ҇тнѣ́йшꙋю нбⷭ҇ныхъ во́инствъ, дв҃ꙋ пречⷭ҇тꙋю бцⷣꙋ.

=Срѣ́тенїю гдⷭ҇ню на ѳ҃-й пѣ́сни припѣ́вы:=

~Бцⷣе дв҃о, ᲂу҆пова́нїе хрⷭ҇тїа́нѡмъ, покры́й, соблюдѝ, и҆ спасѝ на тѧ̀
ᲂу҆пова́ющихъ.

~Бцⷣе дв҃о, мі́рꙋ бл҃га́ѧ помо́щнице, покры́й и҆ соблюдѝ ѿ всѧ́кїѧ нꙋ́жды и҆
печа́ли.

~Бг҃оно́се сѷмеѡ́не, прїидѝ, под̾имѝ хрⷭ҇та̀, є҆го́же родѝ дв҃а чⷭ҇таѧ мр҃і́а.

~Ѡ҆б̾е́млетъ рꙋка́ми ста́рецъ сѷмеѡ́нъ содѣ́телѧ зако́на и҆ влⷣкꙋ всѧ́ческихъ.

~Не ста́рецъ менѐ держи́тъ, но а҆́зъ держꙋ̀ є҆го̀: то́й бо ѿ менѐ ѿпꙋще́нїѧ
про́ситъ.

~Клещѐ та́инственнаѧ, ка́кѡ ᲂу҆́гль но́сиши; ка́кѡ пита́еши пита́ющаго всѧ̑;

=Ѽ= дщѝ фанꙋ́илева! прїидѝ, ста́ни съ на́ми, и҆ бл҃годарѝ хрⷭ҇та̀ сп҃са сн҃а
бж҃їѧ.

~А҆́нна цѣломꙋ́дреннаѧ провѣща́етъ стра̑шнаѧ, и҆сповѣ́дающи хрⷭ҇та̀, творца̀
нб҃ꙋ и҆ землѝ.

~Непостижи́мо є҆́сть содѣ́ѧнное ѿ тебѣ̀ а҆́гг҃лѡмъ и҆ человѣ́кѡмъ, мт҃и дв҃о
чⷭ҇таѧ.

~Чи́стаѧ голꙋби́ца, нескве́рнаѧ а҆́гница, а҆́гнца и҆ па́стырѧ прино́ситъ въ
цр҃ковь.

=Ѽ= хрⷭ҇тѐ всѣ́хъ цр҃ю̀! побѣ̑ды на врагѝ вѣ́рномꙋ твоемꙋ̀ рабꙋ̀, і҆мпера́торꙋ
на́шемꙋ да́рꙋй.

=Ѽ= хрⷭ҇тѐ всѣ́хъ цр҃ю̀! пода́ждь мѝ сле́зы теплы̀, да пла́чꙋ мою̀ дꙋ́шꙋ, ю҆́же
ѕлѣ̀ погꙋби́хъ.

=Вмѣ́стѡ Сла́ва:= ~Трисїѧ́тельное и҆ трїѷпоста́сное бжⷭ҇тво̀ бл҃гоче́стнѡ да
похва́лимъ.

=Вмѣ́стѡ И҆ ны́нѣ: Ѽ= дв҃це мр҃і́е! просвѣтѝ мою̀ дꙋ́шꙋ, помраче́ннꙋю лю́тѣ
жите́йскими сластьмѝ.

=Ма́рта въ к҃є де́нь, благовѣ́щенїю прест҃ы́ѧ бцⷣы, на ѳ҃-й пѣ́сни припѣ́въ:=

~Бл҃говѣствꙋ́й землѐ ра́дость ве́лїю, хвали́те нб҃са̀ бж҃їю сла́вꙋ.

=На ст҃ꙋ́ю па́схꙋ припѣ́вы:=

~Вели́читъ дꙋша̀ моѧ̀ воскре́сшаго тридне́внѡ ѿ гро́ба хрⷭ҇та̀ жизнода́вца.

~Вели́читъ дꙋша̀ моѧ̀ во́лею страда́вша и҆ погребе́на, и҆ воскрⷭ҇шаго
тридне́внѡ ѿ гро́ба.

~Хрⷭ҇то́съ но́ваѧ па́сха, же́ртва жива́ѧ, а҆́гнецъ бж҃їй взе́млѧй грѣхѝ мі́ра.

~А҆́гг҃лъ вопїѧ́ше блгⷣтнѣй: чⷭ҇таѧ дв҃о ра́дꙋйсѧ, и҆ па́ки рекꙋ̀, ра́дꙋйсѧ:
тво́й сн҃ъ воскре́се, тридне́венъ ѿ гро́ба, и҆ мє́ртвыѧ воздви́гнꙋвый, лю́дїе
весели́тесѧ.

~Возбꙋди́лъ є҆сѝ ᲂу҆снꙋ́въ мє́ртвыѧ ѿ вѣ́ка, црⷭ҇ки рыка́вый ꙗ҆́кѡ ѿ і҆ꙋ́ды
ле́въ.

~Магдали́на марі́а притечѐ ко гро́бꙋ, и҆ хрⷭ҇та̀ ви́дѣвши, ꙗ҆́кѡ вертогра́дарѧ
вопроша́ше.

~А҆́гг҃лъ ѡ҆блиста́ѧй жена́мъ вопїѧ́ше: преста́ните ѿ сле́зъ, ꙗ҆́кѡ хрⷭ҇то́съ
воскре́се.

~Хрⷭ҇то́съ воскре́се, сме́рть попра́вый, и҆ мє́ртвыѧ воздви́гнꙋвый, лю́дїе
весели́тесѧ.

~Дне́сь всѧ́ка тва́рь весели́тсѧ и҆ ра́дꙋетсѧ: ꙗ҆́кѡ хрⷭ҇то́съ воскре́се, и҆
а҆́дъ плѣни́сѧ.

~Дне́сь влⷣка плѣнѝ а҆́да, воздви́гнꙋвый ю҆́зники, ꙗ҆́же ѿ вѣ́ка и҆мѧ́ше лю́тѣ
ѡ҆держи̑мыѧ.

=Сла́ва:= ~Вели́читъ дꙋша̀ моѧ̀ трїѷпоста́снагѡ и҆ нераздѣ́льнагѡ бж҃ества̀
держа́вꙋ.

=И҆ ны́нѣ:= ~Ра́дꙋйсѧ дв҃о, ра́дꙋйсѧ, ра́дꙋйсѧ бл҃гослове́ннаѧ, ра́дꙋйсѧ
препросла́вленнаѧ: тво́й бо сн҃ъ воскре́се тридне́венъ ѿ гро́ба.

=Вознесе́нїѧ:=

~Велича́й дꙋшѐ моѧ̀, возне́сшагосѧ ѿ землѝ на нб҃о, хрⷭ҇та̀ жизнода́вца.

=Дрꙋгі́й:= ~А҆́гг҃ли восхожде́нїе влⷣки зрѧ́ще, ᲂу҆жаса́хꙋсѧ, ка́кѡ со сла́вою
взѧ́тсѧ ѿ землѝ на гѡ́рнѧѧ.

=А҆́ѵгꙋста въ ѕ҃ де́нь, на преѡбраже́нїе гдⷭ҇не, припѣ́въ:=

~Велича́й дꙋшѐ моѧ̀, на ѳавѡ́рѣ преѡбрази́вшагосѧ гдⷭ҇а.

=Въ є҃і де́нь, на ᲂу҆спе́нїе прест҃ы́ѧ бцⷣы припѣ́вы:=

~Ро́ди всѝ бл҃жи́мъ тѧ̀ є҆ди́нꙋ бцⷣꙋ.

=И҆лѝ:= ~А҆́гг҃ли ᲂу҆спе́нїе пречⷭ҇тыѧ ви́дѣвше ᲂу҆диви́шасѧ, ка́кѡ дв҃аѧ
восхо́дитъ ѿ землѝ на нб҃о.

=Втора́гѡ творца̀:= ~Велича́й дꙋшѐ моѧ̀, ѿ землѝ на нб҃о честно́е преставле́нїе
бж҃їѧ мт҃ре.

